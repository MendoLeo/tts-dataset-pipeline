[
    {
        "numVerset": "LUK.1.1",
        "verset": "Wɔ̀ Tyoofil, ɓum lɛɛ̀gwey ɓɛ tumɛ̀ngà rìkàn ɗi ɓiban ɓi ɓi kilɛ̀ngà ɓi nyìinyìm wìs, "
    },
    {
        "numVerset": "LUK.1.2",
        "verset": "ɓɛ ki kangà ɓyɔ lɔŋ yɛ̀ɛ ɓɛ̀wusìnɛ̀ɗ ɓɛ ɓɛ ghɛngà ɓìɓan ɓiǹ, à tumɛ̀n à rìtumɛ̀n, ɓɛ kpaaghà; ɓɛ̀wusìnɛ̀ɗ ɓɛǹ, ɓɛɛ ti ɓɛ̀ghagsì jɛ̀ɛ̀ ì Bɛ̀ll. "
    },
    {
        "numVerset": "LUK.1.3",
        "verset": "Mɛ̀ mɛ̀ɛ ǹtimi ɓìɓan ɓiǹ ɓìcèm lɔŋ yɛ̀ɛ ki ghɛɛ̀sɛɛ, à tumɛ̀n a rìtumɛ̀n ɗi ɓyɔ, nni mɛ̀ɛ nghɛɛ kìrɔɔ lɛ nkonag ɓyɔ kì wòŋzaagh, ǹki kàn yi wɔ̀ ɓyɔ lɛ tɛntɛ̀ɛ̀n, wɔ̀ gìn i mum ìnɛ lɛ Tyoofil, "
    },
    {
        "numVerset": "LUK.1.4",
        "verset": "lɛ di fɔlɔɔ nnɛ u yi saaɗ ànɛ ɓi mɛ̀rèsàg mɛ ù tekà."
    },
    {
        "numVerset": "LUK.1.5",
        "verset": "Ɓi cààmɛ̀n ki Eroodɛ à ɓaghà rìfòm ɗi a Zyude, pìrɛɛtìrɛ̀ àdɛŋ à ɓaghà ŋwaànɛ ɓi ǹɗaŋ wu ɓɛpìrɛɛtìrɛ̀ wu Aɓya, ɗii lɛ Zakarii; gil a ɓaghà ɗii lɛ Eliisaɓɛt; à ki ɓa ɓi boo ì ɓum ì Arɔn. "
    },
    {
        "numVerset": "LUK.1.6",
        "verset": "Kìɓɛ̀ɛ̀ ki ɓum kiǹ ki ɓaghà lɛ saaɗ ɓi mis mɛ Bɛ̀ll, lɛ ɓɛ ɓeŋɓèŋgà ɓìɗɔ̀gsɛna ɓi Kan, rì mɛ̀siŋdɛn mii mɛcèm, ɓɛ̀ kɛɛ̀ cɔɓtɛn. "
    },
    {
        "numVerset": "LUK.1.7",
        "verset": "Kìɓan kifog ɓɛ ɓaghà kɛ̀ɛ̀ man, lɛ Eliisaɓɛt à ɓaghà nɔ̀nɔg, fɔɔnnɛ ɓɔɔ̀cèm ɓɛ ɓaghà di ɓɛ ti ɓɛ̀sɛ̀ɛ̀mɛn. "
    },
    {
        "numVerset": "LUK.1.8",
        "verset": "Nni yɛ̀ɛ Zakarii à ɓaghà ɓiì kìkii kisay kii ɓi mis mɛ Bɛ̀ll, lɛ caàmàn ki lɛ, ɓumɓɛ ɓi ǹɗaŋ wii ɓɛɛ ki kìsay kɛɛ ɓaghà, "
    },
    {
        "numVerset": "LUK.1.9",
        "verset": "fɔɔnnɛ ɓɛ pikà ǹtɔ̀ŋ fɛlɛ yɛ̀ɛ kisyɔ̀ɔ̀ ki ɓi kìsay ki ɓɛpìrɛɛtìrɛ̀ ki ɓaghà, ki ghɛnɛ̀n lɛ nnyɛɛ ghɛɛ̀sɛɛ kì ɗiŋii ɓi naà-Bɛ̀ll lɛ a ɓɔgsi nyi rì fìru. "
    },
    {
        "numVerset": "LUK.1.10",
        "verset": "Gwìy ì ɓɛ̀gherɛ̀n bimiɗ ì ɓaghà ɓiì kìkii bɔ̀ŋzɛ̀n ɓi dan, ɓi caàmàn ki ɓɛ m̀ɓɔsaagh Bɛ̀ll miì rì fìru fi tɔ̀nɛn. "
    },
    {
        "numVerset": "LUK.1.11",
        "verset": "Fɔɔnnɛ ŋwaà-fìtom à Kan à rèsɛ̀ngà Zakarii, à rɛlì ɓi weèlem à jàŋ inɛ ɓɛ ǹtɔ̀ngì fìru miì. "
    },
    {
        "numVerset": "LUK.1.12",
        "verset": "Yɛ̀ɛ Zakarii à ghɛngà nyi, à ɓuùsɛ̀n, iris wu ɓan nyi. "
    },
    {
        "numVerset": "LUK.1.13",
        "verset": "Kìɓan kifog ŋwaà-fìtom a kpaa nyi lɛ: Zakarii, kɔ̀ɔ risi, ɓisuulɛ Bɛ̀ll àa ǹwoogh bɔ̀ŋzɛ̀n yɔ̀ɔ̀, Eliisaɓɛt à giɓ wɔɔ̀ à ɓiì yalì wɔ̀ man à baŋì, ù ròò nyi ɗii lɛ Zyaŋ. "
    },
    {
        "numVerset": "LUK.1.14",
        "verset": "Man ànɛ̀n à rì ɓiì ɓaa com ki, kɛɛ puɓsi wɔ̀ ǹɗem, ki ki fa wɔ̀ coo kìnyàà, ɓum lɛɛ̀gwey ɓɛ ɓiì woògh girig kìrɔɔ ɓi rìyalɛ̀n ɗii. "
    },
    {
        "numVerset": "LUK.1.15",
        "verset": "Ɓisuulɛ à ɓiì ɓaà coo mum ɓi mis mɛ Kan, àa nɔ ɓi mɛrɔ̀g, kɛ̀ɛ̀ kì nɔ nsoò com kidɛŋ ki ki ri lɛ ki ŋwaŋzì mum. À ɓiì ɓaà ǹɗonɛn ri Kìtɛntɛ̀ɛ̀n ki Nghay, à tumɛ̀n ɓi ɗùm ɗi jɛɛ. "
    },
    {
        "numVerset": "LUK.1.16",
        "verset": "A ɓiì kìi lɛ, ɓɔn ɓɛ Isirayɛl lɛɛ̀gwey ɓɛɛ sugtiì yɛ̀ɛ Kan Bɛ̀ll wàà. "
    },
    {
        "numVerset": "LUK.1.17",
        "verset": "À ɓiì loògh kisyòŋi Bɛ̀ll bee à ɓa lɛ rì nghay, rì ìtèɗ wu Eli, lɛ a ki lɛ, ɓɛ̀seŋi ɓɛɛ woòghrɛn tì rì ɓɔn ɓaa, ɓɛ̀roɓɛ ɓɛ ri rì ǹtogwey ɓɛ ɓa tì rì ɗyomzɛ̀n ɗi ɓum ɓɛsaaɗ, à ki pègsɛn Kan kìlɔ̀ŋ ki ki ri kìɓùŋɛn lɛ kɛɛ ghaɓ nyi. "
    },
    {
        "numVerset": "LUK.1.18",
        "verset": "Nni Zakarii à kpaaghà ŋwaà-fìtom lɛ: Lannɛ mɛ̀ ǹɗì ɓiì yiì lɛ kìɓan kiǹ ki ri saaɗ? Ghɛna lɛ, mɛ̀ ǹti kìtùg ki mum, giɓ wɛm̀ girig kìtùg. "
    },
    {
        "numVerset": "LUK.1.19",
        "verset": "Nni ŋwaà-fìtom a ɓakà nyi lɛ: Mɛ̀ yɛ̀ɛ ri Gabiriyɛl, ǹti ndɛlàg Bɛ̀ll asu; fɔɔnnɛ àa romiì mɛ̀ lɛ, ǹtoòghrɛn ɓɛɛ wɔ̀, ǹki kpaa wɔ syeesyee à ɓɔlɛ ànɛ. "
    },
    {
        "numVerset": "LUK.1.20",
        "verset": "Nni yɛ̀ɛ ù ghèrɛɛ ɓì jɛ̀ɛ̀ yɛ̀m ìnɛ, ì rì ɓìì ronì ɓi cààmɛ̀n ki yɔ̀, kìɓan kiǹ kɛɛ̀ki ù ɓiì rɔ̀ɓi mùm-mùm, kɛ̀ɛ̀ bee inɛ u toòghrɛn à kpaŋ ŋwos anɛ ɓìɓan ɓiǹ ɓi ɓiì kìlɛɛ."
    },
    {
        "numVerset": "LUK.1.21",
        "verset": "Ɓi cààmɛ̀n kiǹ kìlɔ̀ŋ ki ɓoŋɓoŋgà Zakarii ɓi ɗyɔ̀m, ki yeesì ɓɔ ɓisuucɛ nnɛ à finɛ̀ngày fɔlɔɔ ɓi naà-Bɛ̀ll. "
    },
    {
        "numVerset": "LUK.1.22",
        "verset": "Yɛ̀ɛ à kpagày, bee inɛ lɛ a kpaa ɓɔ com yɛ̀ kɛɛ̀ ɓa, fɔɔnnɛ ɓɛ yighà min lɛ, àa ghɛɛ kìɓan kidɛŋ ki koŋnyòò ɓi naà-Bɛ̀ll. À fèfèkà ɓɔ ɓìɓan ri ɓyàɓ ǹfèfèghɛn à rɔ̀ɓ lɔŋ mùm-mùm."
    },
    {
        "numVerset": "LUK.1.23",
        "verset": "Yɛ̀ɛ mɛ̀ru mii mɛ kìsay mɛ lekà, à sug a mɛɛ mii. "
    },
    {
        "numVerset": "LUK.1.24",
        "verset": "Yɛ̀ɛ ɓɔɔ mɛru ɓɛ ghaghìghà nnɛ Eliisaɓɛt à gil a tekà ɗyem, à kɔ̀rì naa rì naa ɓɛ̀ŋwii ɓɛtaǹ; "
    },
    {
        "numVerset": "LUK.1.25",
        "verset": "à kpaakpaaghà lɛ: Geesɛ̀n yɛɛ̀nɛ Kan à kìi mɛ̀ lɛ, yɛ̀ɛ àa nghɛɛ mɛ̀ nyìighnyìg, à pisì kìɓan ki ki ǹɗì mɛ̀ rì ǹtoòrìɗ ɓi nyìinyìm à ɓum."
    },
    {
        "numVerset": "LUK.1.26",
        "verset": "Ɓi ŋwii à kìtaàfog, Bɛ̀ll à romgà ŋwaà-fìtom Gabiriyɛl ɓi bàn ìdɛŋ ìnɛ a Galile ɗii lɛ Naazarɛt, "
    },
    {
        "numVerset": "LUK.1.27",
        "verset": "yɛ̀ɛ gɔ̀n ì giɓ ìnɛ ì ɓaghà kɛ̀ɛ̀ kìyiì ɓɛ̀baŋì, ì ki ɓa ri ǹkàg wu riwɛy rì mum ɗii lɛ Yoosɛɓ ànɛ à ɓaghà ɓi boo ì mum ì Davit. Gɔ̀n ìncèm ì ɓaghà ɗii lɛ Marii. "
    },
    {
        "numVerset": "LUK.1.28",
        "verset": "Nni ŋwaà-fìtom à ɗiŋighà à lɔ̀ŋkii à kpaa nyi lɛ: Ǹtògsii wɔ̀, Bɛ̀ll àa ǹkìi wɔ̀ geesɛ̀n; Kan à rì ǹɗaŋ ri wɔ̀. "
    },
    {
        "numVerset": "LUK.1.29",
        "verset": "Jɛ̀ɛ̀ inɛn ì ɓuusìghà Marii tìɓòmis, fɔɔnnɛ à tɔɔghrɛ̀ngà rì ǹɗem lɛ: Rìkuu ɗi ɓìtògsɛ̀n ɗi ɗi resii ɓa cɛ? "
    },
    {
        "numVerset": "LUK.1.30",
        "verset": "Ŋwaàfìtom a kpaa nyi lɛ: Marii, kɔ̀ɔ risi, lɛ Bɛ̀ll à mɛ rèsi wɔ geesɛ̀n. "
    },
    {
        "numVerset": "LUK.1.31",
        "verset": "Ghɛna, ù ɓiì terì ɗyem, ù yay man à baŋì, ù ròò nyi ɗii lɛ Yeesus. "
    },
    {
        "numVerset": "LUK.1.32",
        "verset": "A ɓiì ɓaà kìtèetèɗ ki mum, ɓɛ regì nyi lɛ Man à Bɛ̀ll ànɛ à teŋmɛɛ kɛ̀ɛ̀ vèg. Fɔɔnnɛ Kan Bɛ̀ll à rì nyi ɓiì faà ìkɔ̀ɔ̀ wu rìlàmì wu Davit à seŋì à ǹsɛ̀ɛ̀. "
    },
    {
        "numVerset": "LUK.1.33",
        "verset": "À ɓiì làmii naa ì ɓum ì Yakɔɓ fìɗyàɓ fikɔ̀ɔ̀, rìlàmì ɗii ɗi finɛ̀n kɛ̀ɛ̀ sugtag. "
    },
    {
        "numVerset": "LUK.1.34",
        "verset": "Nni Marii à tɔkà ŋwaà-fìtom lɛ: Kìɓan kiǹ ki ri ɓiì kìlɛɛ ɓi bee ìbe yɛ̀ɛ mɛ̀ ǹka yi ɓi ɓɛbaŋì? "
    },
    {
        "numVerset": "LUK.1.35",
        "verset": "Ŋwaàfìtom a pɛ̀ɛ̀zì nyi lɛ: Kìtɛntɛ̀ɛ̀n ki Nghay ki rì ɓiì yùu a lɔ̀ŋkɔɔ, fɔlɔɔ nnɛ ìteɗ wu Bɛ̀ll ànɛ à teŋmɛɛ kɛ̀ɛ̀ vèg wu rì wɔ̀ ɓiì ɓyɔɔ. Fɔlɔɔ nnɛ ɓɛ ri regi kìtɛntɛ̀ɛ̀n ki Man ki ù ɓiì yalì lɛ: Man à Bɛ̀ll. "
    },
    {
        "numVerset": "LUK.1.36",
        "verset": "Eliisaɓɛt à gaa àmbog àa ǹteri ɗyem di à mɛrùn. Nyi ànɛ ɓɛ roòghà ɗii lɛ nɔ̀nɔg à giɓ, à ti rì ɗyem ɗi ɓɛ̀ŋwii taàfog; "
    },
    {
        "numVerset": "LUK.1.37",
        "verset": "lɛ kìɓan ki ki yag Bɛ̀ll rìkì ki yin. "
    },
    {
        "numVerset": "LUK.1.38",
        "verset": "Nni Marii à kpaaghà lɛ: Mɛ̀ ǹɗì ǹkìì-kìsay a Kan, kɛɛ kilɛn lɔŋ yɛ̀ɛ wàa kpaà, nni ŋwaà-fìtom a pɛ̀sɛ̀ngà, à ghaàgh."
    },
    {
        "numVerset": "LUK.1.39",
        "verset": "Ɓi cààmɛ̀n kɔm̀ kiǹ, Marii à pɛ̀sɛ̀ngà à kɛ̀n lɛ fyɛ̀ɗ ɓi bàn ìdɛŋ ìnɛ a Zyuda ìnɛ ì ɓaghà ɓi dòn. "
    },
    {
        "numVerset": "LUK.1.40",
        "verset": "À ɗiŋìghà ɓi naa ì Zakarii, à tògsì Eliisaɓɛt. "
    },
    {
        "numVerset": "LUK.1.41",
        "verset": "Lɔŋ yɛ̀ɛ Eliisaɓɛt à wokà ɓìtògsɛ̀n ɓi Marii, man à nyɛ̀ŋɗɛ̀n nyi ɓi ɗùm; Eliisaɓɛt à ɓa ǹɗonɛn ri Kìtɛntɛ̀ɛ̀n ki Nghay. "
    },
    {
        "numVerset": "LUK.1.42",
        "verset": "Nni à kpaaghà jɛ̀ɛ̀ aɗyoo lɛ: Ù rì rì ɓɛmààgh ù cee ɓɛ̀yiɓ ɓɛ̀cèm, fɔɔnnɛ man ànɛ ù ɓiì yalì à rì girig m̀maŋɛ̀n. "
    },
    {
        "numVerset": "LUK.1.43",
        "verset": "Rìkuu ɗi kiɓan aɗi ɗyɛɛ ghɛnɛɛ lɛ a lɔ̀ŋkɛm̀ lɛ, jɛɛ Kan wɛ̀m a yu mɛ̀ jàŋbog? "
    },
    {
        "numVerset": "LUK.1.44",
        "verset": "Ghɛna lɛ, yɛ̀ɛ màa woogh ɓìtògsɛ̀n ɓyɔɔ, man àa ghàsi mɛ̀ kìnyɛ̀ŋɗɛɛ ɓi ɗùm rì kìnyàà. "
    },
    {
        "numVerset": "LUK.1.45",
        "verset": "Mààgh rì giɓ anɛ à gherɛ̀ngà, lɛ ɓìɓan ɓi Kan à romgày lɛ ɓɛɛ kali nyi ɓi ri ɓiì kìlɛɛ."
    },
    {
        "numVerset": "LUK.1.46",
        "verset": "Marii à kalì min lɛ: Nɗem wɛ̀m wɛɛ̀ fafa Bɛ̀ll rìkem,"
    },
    {
        "numVerset": "LUK.1.47",
        "verset": "fɔɔnnɛ kìnyàà ki roni mɛ̀ ɓi nɗem lɛ rìkì ɗi Bɛ̀ll ǹghɛɓsì wɛ̀m,"
    },
    {
        "numVerset": "LUK.1.48",
        "verset": "ɓisuulɛ àa m̀ɓɛ̀ŋmɛɛ zɛy rì zɛy à ǹkìì-kìsay wiì à giɓ, fɔɔnnɛ a tumɛ̀n ɓigomìnɛ, gbàà yi ɓum yìcèm yi ri kalaagh gɛ lɛ: Ǹɗì m̀màŋɛn."
    },
    {
        "numVerset": "LUK.1.49",
        "verset": "Lɛ Bɛ̀ll à ìtèɗ wucèm à mɛ kì mɛ ɓɛ̀gɛn ɓɛ ɓiɓan, ɗii ɗii ɗi ri rìtɛnɛn"
    },
    {
        "numVerset": "LUK.1.50",
        "verset": "ǹɗem wii wu nyìighnyìg wɛɛ ghɛnag ɓi gbàà yìcèm, a ɓumɓɛ ɓɛɛ̀ nìgi nyi."
    },
    {
        "numVerset": "LUK.1.51",
        "verset": "À rèsìghà ìtèɗ wii ɓi ɓɛ̀gɛn ɓɛ ɓìɓan ɓɛ à kìghà; à sangà ɓum ɓɛ̀cèm ɓɛ ɓɛ ɓaghà rì ǹɗem wu ncaŋà."
    },
    {
        "numVerset": "LUK.1.52",
        "verset": "A ɓigtìghà ɓìtèetèɗ ɓi ɓi ɓaghà ɓi rìlàmì, à ɓɔgsi ɓumɓɛ ɓɛ ri ɓɛ̀sɛɛdɛn ɓi zi ɓi mɛ̀kɔ̀ɔ̀ mɛ ɓɛkemì,"
    },
    {
        "numVerset": "LUK.1.53",
        "verset": "ɓumɓɛ ɓɛ wowòkà zày à faghà ɓɔ ìkum lɛɛ̀gwey; ɓɛ̀guŋgum, à nàɓ ɓɔ ɓyàg zɛy."
    },
    {
        "numVerset": "LUK.1.54",
        "verset": "À ghɛɓsìghà kìlɔ̀ŋ ki Isirayɛl ǹkìì-kìsay wiì kɛ̀ɛ ɗimzɛn lɛ, a resi ǹɗem wu geesɛ̀n,"
    },
    {
        "numVerset": "LUK.1.55",
        "verset": "ɓisuu Abiraham, rì dòò yii, fiɗyàɓ fikɔ̀ɔ̀ lɔŋ yɛ̀ɛ à kàkà ɓɛ̀seŋi ɓis."
    },
    {
        "numVerset": "LUK.1.56",
        "verset": "Marii à kɔ̀rìghà ɓɛɛ Eliisaɓɛt, nunùg ɓɛ̀ŋwii ɓara, fɔɔnnɛ à sukà min."
    },
    {
        "numVerset": "LUK.1.57",
        "verset": "Yɛ̀ɛ cààmɛ̀n ki lɛ Eliisaɓɛt a yas̀ ki kpagà, nni à yalà man à baŋì. "
    },
    {
        "numVerset": "LUK.1.58",
        "verset": "Ɓumɓɛ à wɔŋzɛ̀ngà mɛɛ ri bɔ, rì ɓɔɔseŋi ɓii ɓɛ wokà lɛ Kan àa ǹɗèsii nyi geesɛ̀n yìì lɛ tɛntɛ̀ɛ̀n, ɓɛ nyaàrɛ̀n ǹɗaŋ ri nyi. "
    },
    {
        "numVerset": "LUK.1.59",
        "verset": "Yɛ̀ɛ man à kpagà mɛ̀ru taàɓɛ̀ɛ̀ , nni ɓɛ yughà rì nyi lɛ ɓɛɛ kɛ̀ɗ, ɓɛ rerèŋì nyi lɛ Zakarii, ɓi ɗii ɗì seŋi wìì. "
    },
    {
        "numVerset": "LUK.1.60",
        "verset": "Kìɓan kifog, jɛɛ à pɛ̀sì jɛ̀ɛ̀, à kpaa lɛ: Èe èe! À rì ɓìi ɓaa ɗii lɛ Zyaŋ. "
    },
    {
        "numVerset": "LUK.1.61",
        "verset": "Fɔɔnnɛ ɓumɓɛ̀n ɓɛ kpaaghà nyi lɛ: Ŋwaàdɛŋ ànɛ ɓi boo yɔ̀ɔ̀ à ka ɓaghà ɓi ɗii fɔlɔɔ. "
    },
    {
        "numVerset": "LUK.1.62",
        "verset": "Ɓɛ fefèkà Zakarii à seŋi man rì ɓyàg lɛ ɓɛɛ tɔg nyi ɗii ɗi man. "
    },
    {
        "numVerset": "LUK.1.63",
        "verset": "Nni à lɔngà ɓɔ kìɓoŋ, à kàn miì lɛ: À rì ɗii lɛ Zyaŋ. Ɓum ɓɛ̀cèm ɓɛ kuuràkà kìɓan kiǹ. "
    },
    {
        "numVerset": "LUK.1.64",
        "verset": "Lɔŋ ɓi cààmɛ̀n kɔm̀ kiǹ ìnnɛ ŋwɔm wii wu ŋwarɛ̀ngà, rìlemàg ɗii ɗi fumɓɛ̀n à tumɛ̀n tì rìtòtòg, à ɓɔɔɓɔ̀gsì Bɛ̀ll jɛ̀ɛ̀ aɗyòò. "
    },
    {
        "numVerset": "LUK.1.65",
        "verset": "Ɓumɓɛ ɓɛ ɓaghà kòdò bog rì ɓɔ, ɓɛ risìghà ɓɛ̀sɛ̀ɛ̀ ɓɛcèm; fɔɔnnɛ ɓɛ̀roɓɛ ɓi dòn yi a Zyude ɓɛ kuukùrɛ̀ngà lɔŋ ɓi ɓìɓan ɓiǹ. "
    },
    {
        "numVerset": "LUK.1.66",
        "verset": "Ɓumɓɛ ɓɛ wokà ɓìɓan ɓiǹ ɓɛ nyamgà ɓyɔ ɓi ǹɗem, ɓɛ ki tɔɔghtɔɔ̀ghrɛ̀n lɛ: Man ànɛ à ri ɓa ɓaà rìkuu ɗi mum aɗi? Wɔ̀lɛ ìtèɗ wu Kan wu ɓaghà rì man ànɛ̀n a tààkaà."
    },
    {
        "numVerset": "LUK.1.67",
        "verset": "Nni Zakarii à seŋi à ɓaghà ǹɗonɛn ri Kìtɛntɛ̀ɛ̀n ki Nghay, à tumɛ̀n rìtòtòg yɛ̀ɛ ǹkpaŋzì-ɓìɓan à kpaa lɛ:"
    },
    {
        "numVerset": "LUK.1.68",
        "verset": "Rìkem ɗi ghɛ̀ɛsɛɛ rì Kan Bɛ̀ll à Isirayɛl, ɓisuulɛ, àa ǹ-yùu kì ghɛɛ̀ kìlɔ̀ŋ kii, à kwèɗ kɔ"
    },
    {
        "numVerset": "LUK.1.69",
        "verset": "à ki rom yi ɓìsi kìtèetèɗ ki ǹghɛɓsì; ǹghɛɓsì àncèm à ki ɓay ɓi naa ì ɓum ì nkìì-kìsay wiì Davit."
    },
    {
        "numVerset": "LUK.1.70",
        "verset": "Lɔŋ yɛ̀ɛ à kpaaghà ɓi ŋwɔm wu ɓɛkpaŋzì-ɓìɓan ɓii ɓɛ ɓi mɛ̀ru mɛ ajɛ̀m, ɓɛ ɓɛ ɓaghà ɓɛ̀tɛnɛn."
    },
    {
        "numVerset": "LUK.1.71",
        "verset": "A siŋdɛ̀ngà lɛ, à kòri gɛ ɓìsi ɓi ɓyàg ɓi ɓɛ̀bènàbena, rì ɓi ɓum ɓɛ̀cèm ɓɛ ti ɓeɓkì."
    },
    {
        "numVerset": "LUK.1.72",
        "verset": "Rìkì ɗiǹ ɗyɛɛɗi a rèsàg geesɛ̀n yìì ɓi ɓɛg ànɛ a ɓɛ̀seŋi ɓis, à ki yiti bee inɛ à rengà rì ɓɔ, ìnɛ ìrì ǹtɛnɛn"
    },
    {
        "numVerset": "LUK.1.73",
        "verset": "lɔŋ yɛ̀ɛ nyimiɗ à kànɛ̀ngà bɛ̀ɗ, ɓi ǹkàg wu à faghà Abiraham à seŋi wìs à ǹsɛ̀ɛ̀"
    },
    {
        "numVerset": "LUK.1.74",
        "verset": "lɛ à faa gɛ ɓìsi ìtèɗ wulɛ ti ɓɔgsi nyi kɛ̀ɛ̀ ìris, di à mɛ kwèɗ ɓisi ɓi ɓyàg ɓi ɓɛ̀bènàbena ɓis,"
    },
    {
        "numVerset": "LUK.1.75",
        "verset": "lɛ tì ɓa ɓɛ̀tɛnɛn, tì ki ɓa ti lɛ saaɗ ɓi mis mii cɛɓ kis kicèm."
    },
    {
        "numVerset": "LUK.1.76",
        "verset": "Nni wɔ̀ man ànɛ, ɓum ɓɛ ri regag wɔ lɛ: Ǹkpaŋzì-ɓìɓan a Bɛ̀ll ànɛ à teŋmɛɛ kɛ̀ɛ̀ vèg, ɓisuulɛ ù ɓiì syòŋi Kan bee, lɛ u log kì pègsɛɛ bee yiì,"
    },
    {
        "numVerset": "LUK.1.77",
        "verset": "ù ki kì lɛ ɓumɓɛ ɓi kìlɔ̀ŋ kii ɓɛɛ yi lɛ Bɛ̀ll à kòri ɓɔ, lɛ à mɛ cenɛn ɓɔ ɓìɓe ɓyaa."
    },
    {
        "numVerset": "LUK.1.78",
        "verset": "Lɛ Bɛ̀ll wìs à rì ǹɗonɛn ri coo geesɛ̀n, fɔɔnnɛ à ri rom yi ɓìsi kìtɛɛtɛn ki aɗyoo, ki ki ri fɛlɛ yɛ̀ɛ baso ì ŋwos"
    },
    {
        "numVerset": "LUK.1.79",
        "verset": "lɛ kɛɛ kpeŋzi ɓumɓɛ ɓɛ ri ɓi birìm, rì ɓi kìfìì ki riwù, ki kɛɛ̀sì ɓìsi ɓi bee ì cɛɓ ki fyòoog."
    },
    {
        "numVerset": "LUK.1.80",
        "verset": "Man ànɛ̀n à tɔɔtɔ̀ɔ̀ghà, ǹghay wii wu tetèɗ ìtèɗ; à ghɛghɛ̀ɓkà ɓi-reɓ à kpaŋ yɛ̀ɛ à rèsɛ̀ngà ɓi nyìinyìm à ɓɔn ɓɛ Isirayɛl ŋwos adɛŋ."
    },
    {
        "numVerset": "LUK.2.1",
        "verset": "Ɓi cààmɛ̀n kiǹ, kaaza ànɛ à ɓaghà ɗii lɛ Ogus, à lamìghà lɛ ɓɛɛ ɓay ɓum ɓɛ̀cèm ɓɛ ɓi zi bimiɗ. "
    },
    {
        "numVerset": "LUK.2.2",
        "verset": "Bàlì ìnɛn yɛ̀ɛ ɓaghà ǹtonto à bàlì, ànɛ à kìlɛ̀ngà ɓi cààmɛ̀n ki Kirinus à ɓaa gɔmìnà ànɛ ɓi kìlɔ̀ŋ ki lɛ Sirii. "
    },
    {
        "numVerset": "LUK.2.3",
        "verset": "Mum ǹcèm à kɛ̀ngà kì ɓàlɛɛ ɓi kìlɔ̀ŋ kii."
    },
    {
        "numVerset": "LUK.2.4",
        "verset": "Fɔɔnnɛ Yoosɛɓ à pɛ̀sɛ̀ngà girig a Galile, ɓi bàn ìnɛ lɛ Naazarɛt, lɛ a kɛǹ, a Zyude ɓi bàn ì Davit ìnɛ lɛ Bɛtilɛhɛm, ɓisuulɛ à ɓaghà ɓi boo ì mum ì Davit; "
    },
    {
        "numVerset": "LUK.2.5",
        "verset": "à kɛ̀ngà wɔɔ lɛ ɓɛɛ ɓay ɓɔ ɓɛɛ̀ Marii à kìlɔnì kii ànɛ à ɓaghà rì ɗyem."
    },
    {
        "numVerset": "LUK.2.6",
        "verset": "Yɛ̀ɛ ɓɛ ɓaghà di ɓɛ kaka a Bɛtilɛhɛm, cààmɛ̀n ki lɛ Marii a yas̀ ki kpagà; "
    },
    {
        "numVerset": "LUK.2.7",
        "verset": "nni à yalà man wìì à ǹtonto baŋì, à lɔkì nyi rì ɓìlàà, à nɔ̀ŋzì nyi ɓi kìɓɛrɛ ki ɓìtuwe ɓi ǹɗilàg miì lɛ jàŋ inɛ ɓɛ kɔrì miì ì ɓatìghà ɓi ɓi naà-ɓɛ̀kèn."
    },
    {
        "numVerset": "LUK.2.8",
        "verset": "Ɓi kìlɔ̀ŋ kɔm̀ kiǹ, ɓɛ̀bèŋì-jɔ̀ɔ̀ ɓɛ ǹlaayì cɛm a dɛm, ɓɛ ɓeŋɓèŋ ɓìtuwe ɓyaa. "
    },
    {
        "numVerset": "LUK.2.9",
        "verset": "Yɛ̀ɛ ŋwaà-fìtom a Kan à resɛ̀ngà ɓɔ, kìtɛɛtɛn ki rigwey ɗi Bɛ̀ll ki ceŋzɛ̀n ɓɔ, fɔɔnnɛ ɓɛ risìghà lɛɛ̀gwey. "
    },
    {
        "numVerset": "LUK.2.10",
        "verset": "Kìɓan kifog ŋwaà-fìtom à kpaa ɓɔ lɛ: Kɛ̀ ɓi risì, ǹɗìì mìni rì syeesyee à ɓɔlɛ̀ ànɛ à rì ɓiì faa kìlɔ̀ŋ kìcèm coo kinyàà ɓi mɛ̀rem. "
    },
    {
        "numVerset": "LUK.2.11",
        "verset": "Ɓɔlɛ ànɛ̀n à rì lɛ: ǹghɛɓsì ɓum à yalɛɛ gɛɛ̀nɛ ɓìsu wìn, ɓi bàn ì Davit, nnyɛɛ ri Kiris Kan. "
    },
    {
        "numVerset": "LUK.2.12",
        "verset": "Nni kìrèmzɛnà ki ki ri mìni ɓiì rèsii nyi ki ri lɛ, ɓì ɓiì tanɛɛ man à m̀ɓwɛɗ ǹlɔkakɛn, ǹnɔ̀ŋziyɛn ɓi kìɓɛrɛ."
    },
    {
        "numVerset": "LUK.2.13",
        "verset": "Fɔɔnnɛ ɓɛ sigmɛ̀ngà di kìtuu ki ɓum ɓɛ titom ɓɛ aɗyoo ki mɛ yù ki tanɛɛ roà ǹtonto, ɓɛ ɓɔɔ̀ɓɔ̀gsì Bɛ̀ll di ɓɛɛ kpaakpaa lɛ;"
    },
    {
        "numVerset": "LUK.2.14",
        "verset": "Rìkem ɗyɛɛ ki Bɛ̀ll ɓi ɗyoo ɓi ɗùm, fyòoog à ɓa rì ɓumɓɛ ɓi ziinɛ ɓɛ Bɛ̀ll à keesii."
    },
    {
        "numVerset": "LUK.2.15",
        "verset": "Yɛ̀ɛ ɓum ɓɛ titom ɓɛ sugtìghà kì ɓɔɔgh aɗyoo, nni ɓɛ̀ɓèŋì-jɔ̀ɔ̀ ɓɛ rɔɓkà kì kpaa wɔɔ ɓɔ rì ɓɔ lɛ: Ti kɛ̀ɛna a Bɛtilɛhɛm, ti ghɛn kìɓan ki kaa kìlɛɛ wɔɔ, kɛɛ̀ki Kan àa wogsii ɓìsi. "
    },
    {
        "numVerset": "LUK.2.16",
        "verset": "Fɔɔnnɛ ɓɛ kɛngà wɔɔ ri mɛ̀ree, ɓɛ tanɛ̀n Marii rì Yoosɛɓ, rì maa man ànɛ̀n ǹnɔ̀nɔŋiyɛn ɓi kìɓɛrɛ. "
    },
    {
        "numVerset": "LUK.2.17",
        "verset": "Yɛ̀ɛ ɓɛ ghɛngà man ànɛ̀n, ɓɛ tumɛ̀n rìkpaa ɗi ɓiɓan ɓi ŋwaà-fìtom à kpaaghà ɓɔ ɓi kìɓan kii. "
    },
    {
        "numVerset": "LUK.2.18",
        "verset": "Ɓum ɓɛ̀cèm ɓɛ ɓɛ wokà ɓìɓan ɓi ɓɛ̀ɓèŋì-jɔ̀ɔ̀ ɓɛ kpaaghà ɓiǹ, ɓɛ kuuràkà ɓyɔ. "
    },
    {
        "numVerset": "LUK.2.19",
        "verset": "Marii à ɓèŋɓèŋgà ɓìɓan ɓiǹ ɓìcèm, à ki fèfeg ɓyɔ rì ǹɗem. "
    },
    {
        "numVerset": "LUK.2.20",
        "verset": "Fɔɔnnɛ ɓɛ̀ɓèŋì-jɔ̀ɔ̀ ɓɛ sugtìghà di ɓɛɛ ɓɔɔɓɔgsì Bɛ̀ll, ɓɛ keèkèmzì nyi rì tyem ɓisuulɛ, ɓìɓan ɓìcèm ɓi ŋwaà-fìtom a kpaaghà ɓɔ, ɓi ɓaghà com kìfog rì ɓi ɓɛ ghɛngà."
    },
    {
        "numVerset": "LUK.2.21",
        "verset": "Ɓi mɛ̀ru taàɓɛ̀ɛ̀ ànɛ ɓɛ ghɛɛsɛ̀ngà kì kɛ̀ri man, innɛ ɓɛ roòghà nyi ɗii lɛ Yeesus; ɗii ɗìn ɗyɛɛ̀ɗi ŋwaà-fìtom à faghà, di jɛɛ à ka teɗ ɓi ɗyem ɗii. "
    },
    {
        "numVerset": "LUK.2.22",
        "verset": "Yɛ̀ɛ cààmɛ̀n ki zòghɛ̀n inɛ Yoosɛɓ ɓɛɛ̀ Marii ɓɛ ghɛɛ̀sɛ̀ngà kì kìlɛɛ ki kpagà, lɔŋ yɛ̀ɛ ki ri ɓi ɓìdɔ̀gsɛna ɓi Moyis, fɔɔnnɛ ɓɛ kɛngà rì man ànɛ̀n a Yorisalɛm, lɛ ɓɛɛ resi nyi ɓi mis mɛ Kan, "
    },
    {
        "numVerset": "LUK.2.23",
        "verset": "lɛ ki ri kì kànɛn ɓi ɓìdɔ̀gsɛna ɓi Kan lɛ: Man à baŋì bimiɗ ànɛ à rì man à ǹtonǹto, ɓɛ̀yalì ɓii ɓɛ ghɛɛ̀sɛɛ nyi kì faà rì Kan; "
    },
    {
        "numVerset": "LUK.2.24",
        "verset": "ɓɛ ghɛɛ̀sɛɛ kì fùnɛɛ ɓɛ̀kuùkuù ɓɛɓɛɛ̀, nsoò lɛ ɓɛ̀sɔ̀m ɓɛ kòokòs ɓɛɓɛɛ̀, lɛ fɔɔnnɛ ki ri kì kànɛn ɓi ɓìdɔ̀gsɛna ɓi Kan. "
    },
    {
        "numVerset": "LUK.2.25",
        "verset": "Ɓi mɛ̀ru mɛ̀n, ŋwaàdɛŋ à ɓaghà a Yorisalɛm ɗii lɛ Simeyɔŋ, à ɓaghà syeesyee à mum, ànɛ àa nti à risàg Bɛ̀ll; à ɓoŋɓòŋgà gòri ì Isirayɛl, à ɓaghà rì Kìtɛntɛ̀ɛ̀n ki Nghay. "
    },
    {
        "numVerset": "LUK.2.26",
        "verset": "Nni Kìtɛntɛ̀ɛ̀n ki Nghay ki rèsìghà nyi lɛ, àa wu ɓi di à ka ghɛn ɓi Kiris ànɛ Kan à ɓiì romìì. "
    },
    {
        "numVerset": "LUK.2.27",
        "verset": "Fɔɔnnɛ Simeyɔŋ à yughày ɓi naà-Bɛ̀ll yɛ̀ɛ Nghay à tinìghày nyi; nni ɓɛ̀yalì ɓɛ Yeesus ɓɛ yuyùghày rì man waà lɛ ɓɛɛ roòzi rìkpaa ɗi ɓi ɓìdɔ̀gsɛna ɓi Bɛ̀ll. "
    },
    {
        "numVerset": "LUK.2.28",
        "verset": "Fɔɔnnɛ Simeyɔŋ à ghàɓkà man ànɛ̀n ɓi ɓyàg ɓii, à fa Bɛ̀ll rìkem à kpaa lɛ:"
    },
    {
        "numVerset": "LUK.2.29",
        "verset": "Tààta, ù ti lɛ ù càɗ ǹkìì-kìsay wɔɔ lɛ, a sug rì ǹɗem ɓi ɗùm ɓigomìnɛ, yɛ̀ɛ ù mɛ roozi ǹkàg wɔɔ."
    },
    {
        "numVerset": "LUK.2.30",
        "verset": "Ɓisuulɛ mɛ̀ɛmiɗ ǹɗuusii mis ɓi nghɛɓsì-ɓum ànɛ ù romiì"
    },
    {
        "numVerset": "LUK.2.31",
        "verset": "nyi nnɛ ù pègsɛ̀ngà ɓi mis mɛ ɓilɔ̀ŋ ɓìcèm."
    },
    {
        "numVerset": "LUK.2.32",
        "verset": "À rì kìtɛɛtɛn ki kii ɓiì kìi lɛ ɓìlɔ̀ŋ ɓi ɓi ziinɛ ɓyɛ yi wɔ̀, ki ki fa Isirayɛl à kìlɔ̀ŋ kɔɔ rikem."
    },
    {
        "numVerset": "LUK.2.33",
        "verset": "Seŋi rì jɛɛ Yeesus ɓɛ rɔɓkà myɔm ɓìkpaŋ, ɓɛ keg ɓìɓan ɓi Simeyɔŋ à kpaakpààghà ɓisuu man ànɛ̀n. "
    },
    {
        "numVerset": "LUK.2.34",
        "verset": "Fɔɔnnɛ Simeyɔŋ à màgà ɓɔ, à kpaa Marii à jɛɛ man lɛ: Man ànɛ A ɓiì kìi lɛ ɓumɓɛ a Isirayɛl lɛɛ̀gwey ɓɛɛ kɛɓtɛn fìɓàg ɓi mis mɛ Bɛ̀ll, ɓɛ̀ro ɓɛmbog ɓɛ ɓa kɛ̀ɛ̀ bɛ̀lɛn; à rì ɓiì ɓaà fɛlɛ yɛ̀ɛ roànɛ a konag kì rèsii yɛ̀ɛ ɓum ɓɛ ɓeèzɛɛ rìkì ɗi Bɛ̀ll, "
    },
    {
        "numVerset": "LUK.2.35",
        "verset": "Wɔɔmiɗ anɛ, ù ɓiì woògh ǹɗemi-kɛŋɛn yɛ̀ɛ mɛ̀nɔ̀ɓɔ̀, fɔlɔɔ nnɛ mɛ̀yitì mɛ mɛ rì ɓum lɛɛ̀gwey ɓi mɛ̀rem mɛ ɓiì yilɛɛ."
    },
    {
        "numVerset": "LUK.2.36",
        "verset": "Giɓ adɛŋ ɗii lɛ Ana, gɔ̀n ì Fanuɛl, ŋwaànɛ ɓi rìpwìɗ ɗi Azɛr a ɓatìghà girig ǹkpaŋzì-ɓìɓan a Bɛ̀ll. À ɓaghà di à mɛ rùn lɛɛ̀gwey; à ghɛɓkà bèg taàɓɛ̀ɛ̀ rì ŋwaànɛ ɓɛ wɔlɛ̀ngà ɓɛɛ̀ nyi ɓi rìgɔ̀n ɗii. "
    },
    {
        "numVerset": "LUK.2.37",
        "verset": "Fɔɔnnɛ à rɔ̀ɓkà ǹkpɔɓ; yɛ̀ɛ à ɓaghà min di à ti bèg mɛ̀tin mɛnin rì bèg yinin, nni à kɔ̀rìghà ɓi naà-Bɛ̀ll ìsuùcèm, à kìkì Bɛ̀ll kìsay lɛ, rì ìru rì ŋwos; àa ǹti à cèlàg ɓìɗilàg ɓyààmɛ̀n lɛɛ̀gwey, à ki ɓɔ̀ɔɓɔŋzàg. "
    },
    {
        "numVerset": "LUK.2.38",
        "verset": "Nni giɓ anɛ̀n à yùghày girig ɓi cààmɛ̀n kɔm̀ kiǹ, à tum rìfa ɗi Bɛ̀ll rìkem, à ki kpaakpaa ɓum ɓɛ̀cèm ɓɛ ɓɛ ɓoŋɓòŋgà gòri ì Bɛ̀ll ɓisuu Yorisalɛm kìɓan ki Yeesus."
    },
    {
        "numVerset": "LUK.2.39",
        "verset": "Yɛ̀ɛ ɓɛ̀yalì ɓɛ Yeesus ɓɛ legsìghà ɓìɓan ɓi ɓɛ ghɛɛsɛ̀ngà kì kìi lɔŋ yɛ̀ɛ ɓìdɔ̀gsɛna ɓi Kan ɓyɛɛ̀ kpaakpàà, nni ɓɛ sugtìghà rì nyi a Galile, ɓi ban ìnɛ ɓɛ kɔkɔ̀rìghà wɔɔ lɛ Naazarɛt. "
    },
    {
        "numVerset": "LUK.2.40",
        "verset": "Fɔɔnnɛ man ànɛn a tɔɔtɔ̀ɔ̀ghà à ki tèeteèsɛ̀n; à ɓaghà rì ɗyomzɛ̀n lɛɛ̀gwey, Bɛ̀ll à ki keekeèsì nyi."
    },
    {
        "numVerset": "LUK.2.41",
        "verset": "Ɓɛ̀yalì ɓɛ Yeesus ɓɛ ǹti ɓɛ kɛngì kì ɗiì Paskà a Yorisalɛm bèg yìcèm. "
    },
    {
        "numVerset": "LUK.2.42",
        "verset": "Nni yɛ̀ɛ Yeesus à ɓaghà di à ti bèg ǹtɛ̀ɗ rì yiɓɛɛ̀, nni ɓɛ kɛɛdìghà lɔŋ Paskà yɛ̀ɛ ɓɛ ǹkɛ̀ngì. "
    },
    {
        "numVerset": "LUK.2.43",
        "verset": "Yɛ̀ɛ tìcàɓ ti lekà, nni ɓɛ sukà, wɔ̀lɛ Yeesus à man waà à rɔ̀ɓ yì a Yorisalɛm ɓɔ ɓɔ kɔɔ̀ yi. "
    },
    {
        "numVerset": "LUK.2.44",
        "verset": "Di ɓɛ mɛ kɛɛ̀ghi bimiɗ a ŋwos, ɓɛ fefèg lɛ Yeesus à rì ɓi kìtuu ki ɓum ki ɓɛ kɛɛ̀kɛ̀ɛ̀zɛ̀ngà rì kɔ, nni ɓɛ tumɛ̀ngà nyi rìkaa, di ɓɛɛ tɔtɔg nyi rì ɓɔɔseŋi ɓaa, rì ɓisɛn ɓyaa. "
    },
    {
        "numVerset": "LUK.2.45",
        "verset": "Ɓaa rɔ̀ɓ ɓɛ̀ kɛɛ̀ ghɛn nyi, nni ɓɛ sugtìghà min a Yorisalɛm di ɓɛɛ̀ tɔtɔ̀g. "
    },
    {
        "numVerset": "LUK.2.46",
        "verset": "Ɓi mɛ̀ru mɛɓɛɛ̀ nnɛ ɓɛ tanɛɛ nyi ɓi naà-Bɛ̀ll ǹkɔ̀kɔriyɛn ɓi nyìinyìm à ɓɛ̀rèsàg-ɓìdɔ̀gsɛna ɓɛ Ɓɛ̀yudɛ̀n, à tɔtɔ̀g ɓɔ mɛ̀tɔɔ̀ghtɔɔgh, à ki wowog riɓàg ɗyaa. "
    },
    {
        "numVerset": "LUK.2.47",
        "verset": "Ɓum ɓɛ̀cèm ɓɛ ɓɛ wowòkà ɓìtòkì ɓii ɓɛ kuuràkà coo ɗyomzɛ̀n ɗii, rì rìɓàg ɗi à ɓàɓàkà ɓumɓɛ̀n. "
    },
    {
        "numVerset": "LUK.2.48",
        "verset": "Yɛ̀ɛ ɓɛ̀yalì ɓii ɓɛ ghɛngà nyi, ɓɛ kuuràg lɛɛ̀gwey, nni jɛɛ à tɔkà nyi lɛ: Man wɛm̀, ù yeesii ɓà ɓisi fɛlɛ lɛ cɛ? Rì mɛ̀ rì soŋi tyàa tì mɛ̀rem aɗyòò lɛ ti kaakaa wɔ. "
    },
    {
        "numVerset": "LUK.2.49",
        "verset": "Nni à ɓakà ɓɔ lɛ: Ɓisuucɛ nnɛ ɓyàa kaakaa mɛ̀? Ɓyàa yii ɓi lɛ ki ghɛɛ̀sɛɛ lɛ nkiki ɓiɓan ɓi Seŋi wɛ̀m? "
    },
    {
        "numVerset": "LUK.2.50",
        "verset": "Kìɓan kìfog, ɓɛ yighà ɓì azi anɛ ɓi jɛ̀ɛ̀ ìnɛ à kpaaghà ɓɔ ìnɛ̀n. "
    },
    {
        "numVerset": "LUK.2.51",
        "verset": "Fɔɔnnɛ à sugtìghà min ri ɓɔ a Naazarɛt, a kìkì ɓɔ mɛ̀wog; jɛɛ à ɓèŋɓèŋgà ɓìɓan ɓiǹ ɓìcèm ɓi ǹɗem. "
    },
    {
        "numVerset": "LUK.2.52",
        "verset": "Yeesus à tɔɔtɔ̀ɔ̀ghà, ɗyomzɛ̀n ɗii ɗi teèghtèghɛ̀n, Bɛ̀ll à keèkèèsì nyi, ɓum ɓɛ ki keekeèsì nyi girig."
    },
    {
        "numVerset": "LUK.3.1",
        "verset": "Di Tìɓɛr ànɛ à ɓaghà rìfòm ɗigwey a ti ɓèg ǹtɛ̀ɗ rì yitaǹ ɓi rìlàmì, cààmɛ̀n kiǹ kɛɛ̀ki Pɔŋs-Pilat à ɓaa gɔmìnà ànɛ a Zyude, Eroodɛ à làlamì Galile, geni ànɛ lɛ Filiɓ nyii lalàmì ɓìden ɓi zi ɓi lɛ, rì Iture rì Tirakonit, Lizanyas nyii lalàmì Abilɛn "
    },
    {
        "numVerset": "LUK.3.2",
        "verset": "An rì Kayif ɓɔɔ ɓaghà ɓɛ̀pìrɛɛtìrɛ̀ ɓɛgwey; nni Zyaŋ à man à Zakarii à wokà jɛ̀ɛ̀ ì Bɛ̀ll di à rì ɓi-reɓ. "
    },
    {
        "numVerset": "LUK.3.3",
        "verset": "Fɔɔnnɛ à tumɛ̀ngà rìrerènì ɗi kòdò ànɛ à rì jàŋbog rì Zyuridɛŋ, di a làalamɓɛ̀n lɛ, ɓum ɓɛɛ lɔɔ̀ghrɛn mɛ̀rem, ɓɛ ɓaɓtàg, fɔlɔɔ nnɛ Bɛ̀ll a cenɛn ɓɔ ɓìɓe ɓyaa. "
    },
    {
        "numVerset": "LUK.3.4",
        "verset": "Lɔŋ yɛ̀ɛ ki ri kì kànɛn ɓi kaàtà ɓìɓan ɓi à ǹkpaŋzì-ɓìɓan Ezayii lɛ: Jɛ̀ɛ̀ ìnɛn ì rì jɛ̀ɛ̀ ì roànɛ a làalamɓɛ̀n yì ɓi-reɓ lɛ: Pègsɛɛna bee yi Kan bì rɛsàg yɔ lɛ saaɗ."
    },
    {
        "numVerset": "LUK.3.5",
        "verset": "Ɓɛ ɓiì roozaagh ɓigbɔ̀g ɓìcèm, ɓɛ ɓùgsì lɛ rì dòn rì ɓìkèekèy, ɓɛ ki rɛsag ti ɓɛ̀kɔnà ɓɛ bee, ɓɛ tiìghgɛ̀n girig bee yi yi ri rì mɛ̀gbeŋ."
    },
    {
        "numVerset": "LUK.3.6",
        "verset": "Fɔlɔɔ nnɛ mum bimiɗ à ɓiì ghɛɛ gòri ì Bɛ̀ll."
    },
    {
        "numVerset": "LUK.3.7",
        "verset": "Ɓum ɓɛ yuyùghày yɛ̀ɛ Zyaŋ ɓìtuu lɛ ɓìtuu, lɛ a ɓàɓti ɓɔ, nyii ki kpaakpàà ɓɔ lɛ: Ɓumɓɛ ɓɛ pisɛɛ ɓìgòm ɓɛ! Ghɛn yɛ̀ɛ reɓi mìni lɛ ɓì rì lɛ ɓì ghɛŋì rìbaŋì ɗi Bɛ̀ll ɗi ɗi riì? "
    },
    {
        "numVerset": "LUK.3.8",
        "verset": "Nni kìina min ɓiɓan ɓi ɓyɛɛ resi lɛ, ɓì mɛ lɔ̀ɔ̀ghrɛn mɛrem; kɛ̀ ɓi kpaakpaa ɓi mɛ̀rem min lɛ: Abiraham à rì seŋi wìs a ǹsɛ̀ɛ̀; ɓisuulɛ Bɛ̀ll à rì lɛ à kì lɛ gɔ̀g yi yɛɛ ghas̀ ɓɔn ɓɛ Abiraham, mɛ̀ yɛ̀ɛ kpaa mìni. "
    },
    {
        "numVerset": "LUK.3.9",
        "verset": "Ɓi kiŋcèm, fìseŋ fi ti a ɓìte zi lɛ, kìte kicèm ki kii ɓiì rɔ̀ɓi kɛ̀ kɛɛ̀ wum ɓiɗùn ɓi syeesyee, ɓɛ ɓiì kpɛ̀ɛ kɔ, ɓɛ wòn kɔ ɓi ɗuu."
    },
    {
        "numVerset": "LUK.3.10",
        "verset": "Nni gwìy ì ɓum ìnɛ̀n ì tɔkà nyi lɛ: Cɛ kɛɛ̀ki tì ghɛ̀ɛ̀sɛɛ min ki kìi? "
    },
    {
        "numVerset": "LUK.3.11",
        "verset": "Fɔɔnnɛ à ɓàkà ɓɔ lɛ: Ŋwaànɛ à rì ɓìlàà ɓiɓɛɛ̀, a fa gèni ànɛ à rì kɛ̀ɛ̀ kɔ kìfog; ŋwaànɛ à rì rì ɓyom ɓi ɗiyɛn, a yiti gèni ànɛ à rì kɛ̀ɛ̀ com. "
    },
    {
        "numVerset": "LUK.3.12",
        "verset": "Ɓɛ̀terì-làmpoŋ̀ ɓɛ yughày girig lɛ ɓɛɛ ɓaɓti ɓɔ, nni ɓɛ tɔkà nyi lɛ: Ǹɗèsàg, cɛ tì ghɛ̀ɛ̀sɛɛ kì kìi? "
    },
    {
        "numVerset": "LUK.3.13",
        "verset": "Fɔɔnnɛ à ɓakà ɓɔ lɛ: Kɛ̀ ɓi sagtɛn com ɓi bàlì ì mɔ̀ɔ̀ni mɛ làmpoŋ̀ ìnɛ ɓì ghɛ̀ɛ̀sɛɛ kì tɔɔ̀gh."
    },
    {
        "numVerset": "LUK.3.14",
        "verset": "Ɓɛ̀sujàà ɓɛ tɔkà girig nyi lɛ: Ɓìsi yòg, cɛ kɛɛ̀ki tì ghɛ̀ɛ̀sɛɛ kì kìi? À kpaa ɓɔ lɛ: Kɛ̀ ɓì ɓàtag mum com ɓi-tèɗ, kɛ̀ ɓi ki sɔmag mum di à kìi ɓi kiɓan ki ɓeɓtɛn; nyààrɛɛna rì mɛ̀lèɓ mɛ ɓɛ ti ɓɛ leɓkì mìni ɓi kìsay kin."
    },
    {
        "numVerset": "LUK.3.15",
        "verset": "Kìlɔ̀ŋ ki ɓoŋɓòŋgà rì dyàɓɛn, ɓum ɓɛ̀cèm ɓɛ fekì nya lɛ Zyaŋ nnyɛ̀ɛ ri Kiris. "
    },
    {
        "numVerset": "LUK.3.16",
        "verset": "Fɔɔnnɛ à kpaaghà ɓɔɔ̀cèm lɛ: Mɛ̀ɛ m̀ɓàaɓaɓtì mìni rì mɛ̀nig, kìɓan kifog ŋwaànɛ à cee mɛ̀ ɓi-tèɗ à tiì, ǹkpaŋi gì ɓi ɓi ǹkoŋ wulɛ m̀fùmì ǹɗig wii wu gòò. Nnyɛɛ ri mìni ɓiì ɓàɓtii ri Kìtɛntɛ̀ɛ̀n ki Nghay, rì ɗuu. "
    },
    {
        "numVerset": "LUK.3.17",
        "verset": "À rìì rì mɛ̀tɛŋkɛlɛ mii ɓi càg, lɛ a ghasi lɛ rì ɓìfɛfɛy, rì gèŋ i cag cag; à ɓiì foŋi gèŋ ɓi kìkpoŋ kii; fɔɔnnɛ à ɓiì tɔ̀ni ɓifɛfɛy ɓi ɗuu ɗi ɗyɛ̀ kɛɛ̀ ɗimi."
    },
    {
        "numVerset": "LUK.3.18",
        "verset": "Zyaŋ à kpaakpaaghà kìlɔ̀ŋ Syeesyee à Ɓɔlɛ, à ki fafa ti ɓɔ deɓ yidɛŋ lɛɛ̀gwey. "
    },
    {
        "numVerset": "LUK.3.19",
        "verset": "Kìɓan kifog Zyaŋ à rèsìghà gɔmìnà ànɛ lɛ Eroodɛ zɛ̀ɗ yiì, ɓi kìɓan ki Eroɗyaadɛ à gili gèni, rì ɓìɓeɓtàg ɓi ɓiɓan ɓidɛŋ lɛɛ̀gwey ɓi à kìghà. "
    },
    {
        "numVerset": "LUK.3.20",
        "verset": "Nni à kìtìghà tì kìɓan ki ɓeɓtɛn kidɛŋ, à foŋ Zyaŋ ɓi naà-zày."
    },
    {
        "numVerset": "LUK.3.21",
        "verset": "Di ɓaa ɓàɓti kilɔ̀ŋ kìcèm, nni ɓɛ ɓaɓtìghà girig Yeesus. Yɛ̀ɛ à kìkìghà bɔ̀ŋzɛ̀n, nni ɗyoo ɗi nɛmɓɛ̀ngà, "
    },
    {
        "numVerset": "LUK.3.22",
        "verset": "Kìtɛntɛ̀ɛ̀n ki Nghay ki sɛn yì nyi ɓi nyoo, fɛlɛ yɛ̀ɛ kuùkuù; fɔɔnnɛ jɛ̀ɛ̀ ì ɓaghày ɓi ɗyoo lɛ: Ù rì Man wɛm̀ à ǹɗem, ɓi wɔ̀ nnɛ ǹfoŋi kìnyàà kɛm̀."
    },
    {
        "numVerset": "LUK.3.23",
        "verset": "Yeesus à ɓaghà nunùg bèg rìtin ɗì ǹtɛ̀ɗ cààmɛ̀n ki à tumɛɛ kìsay kii, ɓum, ɓɔɔ fefèkà lɛ, à rì man à Yoosɛɓ ànɛ à ɓaghà man à Heli "
    },
    {
        "numVerset": "LUK.3.24",
        "verset": "Heli man à Matat, à man à Levi; Levi man à Mɛlki, Mɛlki man à Yanay, Yanay man à Yoosɛɓ. "
    },
    {
        "numVerset": "LUK.3.25",
        "verset": "Yoosɛɓ man à Matatyas à man à Amos, Amos man à Nawum, à man a Ɛsli; Ɛsli man à Nagayi "
    },
    {
        "numVerset": "LUK.3.26",
        "verset": "à man à Maat, à man à Matatyas, à man a Semeyin, à man à Yoosɛcɛ, à man à Yoda. "
    },
    {
        "numVerset": "LUK.3.27",
        "verset": "Yoda man à Yoanan, à man à Resa; Resa man à Zoroɓaɓɛl, à man à Salatyɛl, man à Neri, "
    },
    {
        "numVerset": "LUK.3.28",
        "verset": "à man à Mɛlki, à man à Aɗi, man à Kosam, à man à Ɛlmadam, à man à Ɛɛr; "
    },
    {
        "numVerset": "LUK.3.29",
        "verset": "Ɛɛr man, à Yeesus, à man à Elyezɛɛr, à man à Yorim, à man à Matat, à man à Levi; "
    },
    {
        "numVerset": "LUK.3.30",
        "verset": "Levi man a Simeyɔŋ, à man à Yuda, à man a Yoosɛɓ, à man à Yonam, à man à Elyakim; "
    },
    {
        "numVerset": "LUK.3.31",
        "verset": "Elyakim man à Meleya, à man à Mena, à man à Matata, à man à Nataŋ, man à Davit, "
    },
    {
        "numVerset": "LUK.3.32",
        "verset": "à man à Izayii, à man à Yoɓɛd, à man à Booz, à man à Salmɔn, à man à Naasɔn. "
    },
    {
        "numVerset": "LUK.3.33",
        "verset": "Naasɔn man à Aminadaɓ, à man à Admin, à man à Arni, à man à Ɛsrɔn, man à Farɛs, à man à Zyuda; "
    },
    {
        "numVerset": "LUK.3.34",
        "verset": "Zyuda man à Yakɔɓ, à man à Isag, à man à Abiraham, à man à Tera, à man à Nakɔr. "
    },
    {
        "numVerset": "LUK.3.35",
        "verset": "Nakɔr man à Serug, à man à Rehu à man à Pelɛg, à man à Eɓɛɛr, à man à Cilag "
    },
    {
        "numVerset": "LUK.3.36",
        "verset": "Cilag man à Kayinam, à man Arifasad, à man à Sɛm, à man à Nowe, à man à Lemɛg. "
    },
    {
        "numVerset": "LUK.3.37",
        "verset": "Lemɛg man à Matusalɛm, à man à Enɔg, man à Yerɛd, à man à Maleleyɛl, à man à Kenam. "
    },
    {
        "numVerset": "LUK.3.38",
        "verset": "Kenam man à Enos, à man à Sɛt, à man à Adam, à man à Bɛ̀ll."
    },
    {
        "numVerset": "LUK.4.1",
        "verset": "Yeesus à sukày ɓi Zyuridɛŋ ǹɗonɛn ri Kìtɛntɛ̀ɛ̀n ki Nghay; fɔɔnnɛ Nghay à tinìghà nyi lɛ a kɛǹ ɓi-reɓ. "
    },
    {
        "numVerset": "LUK.4.2",
        "verset": "Wɔɔ nnɛ Satàn a fèèghrɛ̀ngà nyi mɛ̀ru mɛ̀tin mɛɓɛɛ̀; à kɔ̀rìghà kɛ̀ɛ ɗi com ɓi mɛru mɛ̀n mɛ̀cèm. Nni yɛ̀ɛ mɛ ghaghìghà fɔɔnnɛ zày ì kɔngà nyi. "
    },
    {
        "numVerset": "LUK.4.3",
        "verset": "Nni Satàn a kpaaghà nyi lɛ: I ù yii lɛ ù rì Man à Bɛ̀ll, kali gɔ̀g ìnɛ lɛ yɛ̀ɛ ghas̀ bìrɛs. "
    },
    {
        "numVerset": "LUK.4.4",
        "verset": "Yeesus à ɓàg nyi lɛ: Mum à yin lɛ à ghɛɓ lɛ bìrɛs yɔ̀ ri yɔ̀."
    },
    {
        "numVerset": "LUK.4.5",
        "verset": "Nni Satàn a tekà nyi, à ɓɔgtɛ̀n tì rì nyi aɗyoo, à rèsì nyi ɓìlɔ̀ŋ ɓìcèm ɓi ɓi ziinɛ, ɓi maa kìden à cààmɛ̀n, "
    },
    {
        "numVerset": "LUK.4.6",
        "verset": "à kpaa nyi lɛ: Ǹɗì wɔ̀ ɓiì faà rìkem rì ìkum wucèm wu ɓi ɓìlɔ̀ŋ ɓi; lɛ ɓɛ faghà mɛ̀ ɓyɔ, ǹɗì girig lɛ ǹfa ɓyɔ rì ŋwaànɛ ǹkɔ̀ni lɛ ǹfa. "
    },
    {
        "numVerset": "LUK.4.7",
        "verset": "Ɓìcèm ɓi ri ɓiì wooghrɛɛ ri wɔ̀ di ù ɓaagh mɛ̀ mɛ̀ɗu asu. "
    },
    {
        "numVerset": "LUK.4.8",
        "verset": "Nni Yeesus à ɓàkà nyi lɛ: Ki ri kì kànɛn lɛ: Ɓɔgsag Kan Bɛ̀ll wɔ̀ɔ̀, nyi nnɛ ù kì kìsay cɛ̀ncii."
    },
    {
        "numVerset": "LUK.4.9",
        "verset": "Fɔɔnnɛ Satàn a kɛ̀ɛ̀dìtìghà rì Yeesus a Yorisalɛm, à ɓɔgsì nyi ɓi fìran fi naà-Bɛ̀ll à kpaa nyi lɛ: I ù yii lɛ ù rì Man à Bɛ̀ll, lɛla fɛ, u kɛǹ kì ciɓì ɓi zi. "
    },
    {
        "numVerset": "LUK.4.10",
        "verset": "Lɛ ki ri kì kànɛn lɛ: Bɛ̀ll à ɓiì reɓsii ɓum ɓii ɓɛ titom lɛ ɓɛɛ ɓeŋ̀ wɔ̀ "
    },
    {
        "numVerset": "LUK.4.11",
        "verset": "rì tì lɛ: Ɓɛ ri wɔ̀ ɓiì lɛ̀ŋlɛŋi ɓi ɓyàg lɛ kɔ̀ɔ tuusi ikòò ɓi gɔ̀g."
    },
    {
        "numVerset": "LUK.4.12",
        "verset": "Nni Yeesus à ɓàkà nyi lɛ: Ki rì kì kànɛn lɛ: Kɔ̀ɔ fèèghrɛn Kan Bɛ̀ll wɔ̀ɔ̀."
    },
    {
        "numVerset": "LUK.4.13",
        "verset": "Yɛ̀ɛ Satàn a lègsìghà nyi kìfèèghrɛɛ ɓi bee yiǹ yìcèm nni à ghaghìghà fìràɓ, à ɓoŋdì lɛ syeesyee à cààmɛ̀n àdɛŋ a ghɛnɛn."
    },
    {
        "numVerset": "LUK.4.14",
        "verset": "Nni Yeesus à sugtìghà a Galile ǹɗonɛn ri ìtèɗ wu Kitɛntɛ̀ɛ̀n ki Nghay; fɔɔnnɛ rìkem ɗii ɗi saàghà ɓi kìlànà ki zi kiǹ kìcèm. "
    },
    {
        "numVerset": "LUK.4.15",
        "verset": "A rèrèsàkà ɓum ɓìɓan ɓi Bɛ̀ll ɓi naa yi bɔŋ̀zɛ̀n, ɓum ɓɛ̀cèm ɓɛ sɛsɛ̀g nyi."
    },
    {
        "numVerset": "LUK.4.16",
        "verset": "Yeesus à kɛ̀ngà a Naazarɛt ɓi bàn ìnɛ à tɔɔghà wɔɔ, a ɗiŋì ɓi naà-bɔ̀ŋzɛ̀n lɔŋ yɛ̀ɛ àa nti à kìlàg ɓɛ̀ŋwos ɓɛ Saɓàt. Nni à pɛ̀sɛ̀ngà aɗyòò lɛ a ɓay kaàtà à Bɛ̀ll. "
    },
    {
        "numVerset": "LUK.4.17",
        "verset": "Ɓɛ ceesìghà nyi kaàtà à ǹkpaŋzì-ɓìɓan anɛ lɛ Ezayii, yɛ̀ɛ à ŋwàɗkà kaàtà ànɛn à tanɛ̀n jàŋ inɛ ì rì ǹkànɛn lɛ:"
    },
    {
        "numVerset": "LUK.4.18",
        "verset": "Nghay à Kan à rì ɓi mɛ̀ ɓisuulɛ à ɓɔngà mɛ̀ à siŋì mɛ̀ mɔ̀ɔ lɛ ǹkakàlì ɓɛ̀yɛɓàyɛɓa Syeesyee à Ɓɔlɛ, à rom mɛ̀ lɛ, nghagsi ɓum ɓɛ naà-zày lɛ: ɓɛ ɓiì kpagii naà-zày; à rom dì mɛ̀ lɛ, ǹkpaà ɓɛ̀ɗyaŋɗyàŋ lɛ ɓɛ ri ɓiì ghɛnɛɛ ti; ɓumɓɛ ɓɛ̀ro ɓum ɓɛɛ̀ kìki mɛtɔɓ m̀pisì ɓɔ ɓi mɛ̀tɔɓ,"
    },
    {
        "numVerset": "LUK.4.19",
        "verset": "rì tì lɛ, ǹlam̀ɓɛn lɛ, bèg ìnɛ Kan à ɓiì rèsii geesɛ̀n yìì i kpaŋi."
    },
    {
        "numVerset": "LUK.4.20",
        "verset": "Fɔɔnnɛ Yeesus à pɛ̀ɛ̀zìghà kìtaàgh kaàtà, à ceesì nyi rì ǹkìì-kìsay, à kɔ̀rì min ɓi zi. Ɓum ɓɛ̀cèm ɓɛ ɓɛ ɓaghà ɓi naà-bɔ̀ŋzɛ̀n ɓɛ ɓanɓàngà nyi rì mis lɛ tɔ̀n tɔ̀n tɔ̀n!"
    },
    {
        "numVerset": "LUK.4.21",
        "verset": "Nni à tumɛ̀ngà ɓɔ rìkpaa lɛ: Jɛ̀ɛ̀ ìnɛ ɓì woogh ìnɛ̀n di m̀ɓàli, ì roni gɛɛ̀nɛ. "
    },
    {
        "numVerset": "LUK.4.22",
        "verset": "Fɔɔnnɛ ɓum ɓɛ̀cèm ɓɛ sɛsɛ̀kà nyi, ɓɛ ki kuukuùghràg ɓɛ̀syeesyee ɓɛ jɛ̀ɛ̀ ɓɛ à kpaakpaaghà, di ɓɛɛ tɔtɔg lɛ: Àa man à Yoosɛɓ yɛɛ ri lɛ? "
    },
    {
        "numVerset": "LUK.4.23",
        "verset": "Yeesus à kpaa ɓɔ lɛ: Ǹ-yii saaɗ lɛ, ɓì rì mɛ̀ ɓiì terì dàɗkì ìnɛ lɛ: Wɔ̀ m̀ɓoò-ɓum, ɓoorɛn wɛ̀ɛmiɗ; ɓìɓan ɓi tì wokà lɛ, ù kìghà a Kapɛrinawum, kìya girig ɓyɔ fɛ ɓi kìlɔ̀ŋ kɔɔ. "
    },
    {
        "numVerset": "LUK.4.24",
        "verset": "Nni à kpaatìghà ɓɔ lɛ: Ǹkalii mìni saaɗ à rìkpaa lɛ: Ǹkpaŋzì-ɓìɓan a maà kem ɓi ɓi kìlɔ̀ŋ kii. "
    },
    {
        "numVerset": "LUK.4.25",
        "verset": "Saaɗ innɛ ǹkpaa mìni lɛ: Ɓi mɛ̀ru mɛ ǹkpaŋzì-ɓìɓan Eli, mɛ̀kpɔɓ mɛ ɓɛ̀yiɓ mɛ ronɛ̀ngà a Isirayɛl ɓi cààmɛ̀n ki bwey yi kosɛ̀ngà à kpaŋ bèg yìraa rì kìden. Zày ì kìghà ɓi kìlɔ̀ŋ kìcèm. "
    },
    {
        "numVerset": "LUK.4.26",
        "verset": "Kìɓan kifog, Bɛ̀ll à romgà ɓi Eli yɛ̀ɛ kibog ki ɓi mɛ̀kpɔɓ mɛǹ, lɔŋ yɛ̀ɛ ǹkpɔɓ wu giɓ wu wu ɓaghà a Sarɛɓta, ɓi kìlɔ̀ŋ ki lɛ Sidɔŋ innɛ à romgà nyi. "
    },
    {
        "numVerset": "LUK.4.27",
        "verset": "Ɓɛkukwiy ɓɛ ronɛ̀ngà girig a Isirayɛl ɓi cààmɛ̀n ki ǹkpaŋzì-ɓìɓan ànɛ lɛ Elize, kìɓan kifog, ǹsoò kìbog ki ɓi ɓɔ ki wɔngà ɓi, i ki cee ɓi lɛ Naman ŋwaànɛ a Sirii."
    },
    {
        "numVerset": "LUK.4.28",
        "verset": "Mɛ̀rem mɛ ɓeɓtɛ̀ngà ɓum ɓɛ̀cèm ɓɛ ɓɛ ɓaghà ɓi naà-bɔ̀ŋzɛ̀n ìnɛn yɛ̀ɛ ɓɛ wokà fɔlɔɔ. "
    },
    {
        "numVerset": "LUK.4.29",
        "verset": "Nni ɓɛ pɛsɛ̀ngà ɓɛ kpaŋzì nyi ɓi bàn, ɓɛ kɛ̀n ɗì nyi ɓi bèn ì dòn lɛ bàn yàà inɛn ì ɓaghà ǹtoŋɛn ɓi dòn aɗyoo lɛ di ɓɛɛ tyɔg nyi wɔɔ, a kɛǹ kìkpìi azi "
    },
    {
        "numVerset": "LUK.4.30",
        "verset": "kìɓan kìfog, à fyeeghà ɓɔ ɓi nyìinyìm à ghaàgh nyi."
    },
    {
        "numVerset": "LUK.4.31",
        "verset": "Fɔɔnnɛ Yeesus à sɛngà a Kapɛrinawum ànɛ à ɓaghà bàn ìnɛ a Galile, à rèèrèsàg ɓum ɓìɓan ɓi Bɛ̀ll ŋwosi Saɓàt. "
    },
    {
        "numVerset": "LUK.4.32",
        "verset": "Ɓum ɓɛ kuuràkà rìkuu ɗii ɗi rirèsì, ɓisuulɛ, à tòtòkà rì jɛ̀ɛ̀ ì rìlàmì. "
    },
    {
        "numVerset": "LUK.4.33",
        "verset": "Nni wɔɔ ɓi naà-bɔ̀ŋzɛ̀n ìnɛn, ŋwaàdɛŋ à ɓaghà rì kìɓeɓtàg ki ǹghay; ŋwaàncèm à tumɛ̀ngà rìlàmɓɛ̀n jɛ̀ɛ̀ aɗyoo lɛ: "
    },
    {
        "numVerset": "LUK.4.34",
        "verset": "Aàgh! Yeesus ànɛ a Naazarɛt, ki ri wɔ̀ la ri ɓìsi? Ù yuuyì kɔ̀m fɛ lɛ u cuusi ɓìsi? Mɛ̀ ǹ-yii lɛ ù rì roànɛ à rì ǹtɛnɛn, ànɛ Bɛ̀ll à romiì. "
    },
    {
        "numVerset": "LUK.4.35",
        "verset": "Yeesus à fwaàdɛ̀ngà kìɓeɓtàg ki ǹghay kìn, à kpaa kɔ lɛ: Sìmdi ŋwɔm, u ki kpaŋ ɓi ŋwaànɛ; nni kìɓeɓtàg ki ǹghay ki rogà ŋwaànɛ̀n ɓi zi ɓi nyìinyìm à ɓum, ki kpaŋ kɛ̀ kɛɛ̀ ki nyi com. "
    },
    {
        "numVerset": "LUK.4.36",
        "verset": "Nni ìris wu ɓangà ɓum ɓɛ̀cèm, ɓɛ tum rìkpaakpàà wɔɔ ɓɔ rì ɓɔ lɛ: Rìkuu ɗi jɛ̀ɛ̀ ɗi be ɗyɛɛ ri lɛ! Ghɛɛna yɛ̀ɛ à fwààdɛɛ ɓìɓeɓtàg ɓi mɛghay rì ìtèɗ wu rilàmì, ɓi ki kpagi! "
    },
    {
        "numVerset": "LUK.4.37",
        "verset": "Nni rìkem ɗii ɗi saàghà min jàŋ bimiɗ ɓi kìlànà ki zi kiǹ."
    },
    {
        "numVerset": "LUK.4.38",
        "verset": "Yɛ̀ɛ Yeesus à pɛ̀sɛ̀ngà ɓi naà-bɔ̀ŋzɛ̀n, nni à kɛ̀ngà a mɛɛ mɛ Simɔn, à tanɛ̀n jɛɛ gili Simɔn di à rì rì kìfɛɓ ɓi nyoo lɛɛ̀gwey; fɔɔnnɛ ɓɛ tɔkà Yeesus lɛ a ghɛɓsi nyi. "
    },
    {
        "numVerset": "LUK.4.39",
        "verset": "Nni Yeesus à loŋmɛ̀ngà giɓ anɛ̀n ɓi nyoo, à fwààdɛ̀n kìfɛɓ ki ki ɓaghà nyi ɓi nyoo kìn, kìfɛɓ ki lèg, giɓ a ghàs kì pɛ̀sɛɛ aɗyoo, à tumɛ̀n ɓyom ɓi kìyɛn lɛ a kaà ɓɔ. "
    },
    {
        "numVerset": "LUK.4.40",
        "verset": "Di ŋwos a mɛ nɔ̀ŋì, ɓum ɓɛ̀cèm ɓɛ ɓɛ ɓaghà rì ɓɛ̀roroɓ mɛ̀kuu mɛ̀kuu, ɓɛ yughày nyi rì ɓɔ, fɔɔnnɛ à sasàghìghà ɓɔ ɓyàg ɓi nyoo, a wɔ̀ɔ̀wɔ̀ɔ̀zì ɓɔ. "
    },
    {
        "numVerset": "LUK.4.41",
        "verset": "Ɓìɓeɓtàg ɓi mɛghay ɓi kpaŋkpàŋgà girig ɓum lɛɛ̀gwey ɓi nyoo, di ɓyɛɛ̀ syaasyaàdɛ̀n ɓi kpaakpàà lɛ: Ù rì Man à Bɛ̀ll, wɔ̀lɛ Yeesus kɛ̀ɛ fa ɓyɔ bee ìnɛ lɛ, ɓyɛɛ toòghrɛn, ɓisuulɛ ɓi yighà lɛ nnyɛɛ ri Kiris."
    },
    {
        "numVerset": "LUK.4.42",
        "verset": "À faŋìghà kì kɛ̀ɛ ɓi kìlɛŋ ki jàŋ sariwa lɛ ɓuɓ; nni ɓìtuu ɓi ɓum ɓi tumɛ̀ngà nyi rìkaa, yɛ̀ɛ ɓi tanɛ̀ngà nyi, ɓɛ kɔǹ lɛ ɓɛɛ cɛɛ̀zi nyi kɛ̀ɛ ghaghi à càɗ ɓɔ. "
    },
    {
        "numVerset": "LUK.4.43",
        "verset": "Kìɓan kìfog Yeesus à kpaaghà ɓɔ lɛ: Ki ghɛɛ̀sɛɛ lɛ, ǹghagsi Syeesyee à Ɓɔlɛ à kìlɔ̀ŋ ki Bɛ̀ll ɓi bàn yimbog, lɛ kìɓan kiǹ kɛ̀ɛ̀ki Bɛ̀ll à romgày mɛ̀ miì. "
    },
    {
        "numVerset": "LUK.4.44",
        "verset": "Fɔɔnnɛ à kakàlìghà ɓum Syeesyee à Ɓɔlɛ ɓi naa yi bɔ̀ŋzɛ̀n yi a Galile."
    },
    {
        "numVerset": "LUK.5.1",
        "verset": "Ŋwos adɛŋ, Yeesus à ɓaghà ɓi ǹwɔŋì wu riɓày ànɛ a Zyenezarɛt, fɔɔnnɛ gwìy ì kɔ̀mzɛ̀ngà nyi, ɓum ɓɛ tyɔɔ̀tyɔ̀ɔ̀rɛ̀n, lɛ ɓɛɛ wog ɓìɓan ɓi Bɛ̀ll, "
    },
    {
        "numVerset": "LUK.5.2",
        "verset": "nni à ghɛngà ɓìkɔm ɓiɓɛɛ̀ ɓi bèn ì rìɓày. Ɓɛ̀pììgh-dam ɓɛ ɓɛ ɓaghà rì ɓyɔ, ɓɛ sɛngà lɛ ɓɛɛ cug dam yaa. "
    },
    {
        "numVerset": "LUK.5.3",
        "verset": "Fɔɔnnɛ à ɓɔkà ɓi kìkɔm kìfog, ki ki ɓaghà ki Simɔn, à tɔg Simɔn lɛ, a raɓsɛn tìì rì bèn ì mɛ̀nig lɛsàg; nni à kɔ̀rìghà min ɓi kìkɔm, à tumɛ̀n rìrèsàg ɗi gwìy ì ɓum."
    },
    {
        "numVerset": "LUK.5.4",
        "verset": "Yɛ̀ɛ à lègsìghà ɓìtòkì, nni à kpaaghà Simɔn lɛ: Tyɛ̀ɛ̀ti kìkɔm ɓi dim ì rìɓày, ɓi pìg dam wɔɔ, ɓi ɓan ɓìzɛn. "
    },
    {
        "numVerset": "LUK.5.5",
        "verset": "Simɔn à ɓàg nyi lɛ: Ǹɗèsàg, tyàa lali cem ɓi dam ì m̀pìghɛn, tyɛ̀ɛ̀ ki ɓan com, nni ǹɗì ɓiì pìigh dam lɛ yɛ̀ɛ wɔ̀ yɛɛ kpaa. "
    },
    {
        "numVerset": "LUK.5.6",
        "verset": "Yɛ̀ɛ ɓɛ pikà dam, nni ɓɛ ɓangà ɓìzɛn lɛɛ̀gwey lèg ànɛ lɛ dam yaa yi tuùtùnɛ̀ngà. "
    },
    {
        "numVerset": "LUK.5.7",
        "verset": "Fɔɔnnɛ ɓɛ reŋighà ɓɛ̀geni ɓaa ɓɛ ɓɛ ɓaghà ɓi kìkɔm kimbog rì kuriɓàɓ lɛ ɓɛɛ yu ɓɔ kì gheŋzii ritùg ɗi ɓìzɛn; ɓɛ yuis̀, ɓɛ roòzì ɓìzɛn ɓi ɓìkɔm ɓi kiɓɛ̀ɛ̀, lèg ànɛ lɛ ɓi tumɛ̀ngà rì ɓim. "
    },
    {
        "numVerset": "LUK.5.8",
        "verset": "Yɛ̀ɛ Simɔn Pyɛɛri à ghɛngà fɔlɔɔ, nni à ɓakà Yeesus mɛ̀ɗu asu, à kpaa lɛ: Kan, pɛ̀sɛn mɛ̀ jàŋbog, ɓisuulɛ ǹɗì ǹkìì-kìɓe. "
    },
    {
        "numVerset": "LUK.5.9",
        "verset": "A kpaaghà fɔlɔɔ lɛ, ìris wu ɓangà lɛ, rì Simɔn, rì ɓumɓɛ ɓɛ ɓaghà rì ɓɔ, ɓisuulɛ ɓɛ ɓangà ɓìzɛn lɛɛ̀gwey. "
    },
    {
        "numVerset": "LUK.5.10",
        "verset": "Ìris wu ɓaadìghà girig ɓɔn ɓɛ Zeɓede ɓɛ kiɓɛ̀ɛ̀ ɓɛ lɛ rì Zyag rì Zyaŋ ɓɛ ɓɛ ɓaghà ɓɛ̀reŋkàŋ ɓɛ Simɔn. Fɔɔnnɛ Yeesus à kpaaghà Simɔn lɛ: Kɔ̀ɔ risi, à tumɛɛ gɛɛ̀nɛ, ɓum ɓɛɛ̀ɓɛ ù rì ɓiì ɓwemɓwemi ɓi sig à ɓìzɛn. "
    },
    {
        "numVerset": "LUK.5.11",
        "verset": "Yɛ̀ɛ ɓɛ sugtighày rì ɓìkɔm a cɛɗ, nni ɓɛ càɗkà ɓyom ɓìcèm ɓɛ nɔɔ̀tì Yeesus."
    },
    {
        "numVerset": "LUK.5.12",
        "verset": "Yɛ̀ɛ Yeesus à ɓaghà ɓì bàn ìdɛŋ, nni ŋwaàdɛŋ ànɛ kwiy à ɗyɛɛrɛ̀ngà nyoo bimiɗ à ghɛngà nyi, à kpì nyi a mɛ̀kòò, à ɓag ìsu ɓi zi, à ɓɔŋzì nyi lɛ: Ǹɗèsàg, i ki kɔni wɔ̀, kìya ɓà lɛ mɓati lɛ syeesyee ɓi nyoo yɛ̀m. "
    },
    {
        "numVerset": "LUK.5.13",
        "verset": "Nni Yeesus à nàmgà càg, à kòm nyi, à kpaa lɛ: Ki kɔni mɛ̀ fɔlɔɔ, ɓati lɛ syeesyee ɓi nyoo yɔ̀ɔ̀; kwiy a ghàs nyi kì lèegh ɓi nyòò. "
    },
    {
        "numVerset": "LUK.5.14",
        "verset": "Fɔɔnnɛ Yeesus à siitàkà nyi lɛ: Kɔɔ ɓùŋ mum kìɓan ki, wɔ̀lɛ, kɛ̀na ki rèsɛɛ yɛ̀ɛ Pìrɛɛtìrɛ̀, u funɛn com ɓisuu zòghɛ̀n yɔ̀ɔ̀, fɛlɛ yɛ̀ɛ Moyis à kàngà, rìkì ɗiǹ ɗyɛɛ resi ɓum ɓɛ̀cèm lɛ ù mɛ wɔ̀n."
    },
    {
        "numVerset": "LUK.5.15",
        "verset": "Rìkem ɗi Yeesus ɗi kɛnkɛ̀ngà lɔŋ asu di ɗyɛɛ̀ sààsàà. Ɓum ɓɛ nti ɓɛ taŋzàg ɓyoo gwìy lɛ ɓɛɛ wowog ɓìtòkì ɓii, rì tì lɛ, a wɔɔ̀zi ɓɔ tìroɓ tyaa. "
    },
    {
        "numVerset": "LUK.5.16",
        "verset": "Kìɓan kifog Yeesus nyii ǹti à kɛ̀ngì ɓi ɓìlɛŋ ɓi jaŋ, à kìkì bɔ̀ŋzɛ̀n wɔɔ."
    },
    {
        "numVerset": "LUK.5.17",
        "verset": "Ŋwos adɛŋ, Yeesus à rèrèsàkà ɓum ɓìɓan ɓi Bɛ̀ll nni Ɓɛ̀fàrìzyɛŋ rì ɓɛ̀rèsàg-ɓìdɔ̀gsɛna ɓɛ ɓɛ pɛsɛngày ɓi ɓɔɔ ɓilɔ̀ŋ ɓɛ a Galile, rì ɓɛ a Zyude rì ɓɛ a Yorisalɛm ɓɛ kɔkɔ̀rìghà wɔɔ. Ìtèɗ wu Bɛ̀ll wu wu ɓaghà ɓi Kan wu kikìghà lɛ, a wɔɔ̀wɔ̀ɔ̀zì ɓum. "
    },
    {
        "numVerset": "LUK.5.18",
        "verset": "Nni ɓum ɓɛdɛŋ ɓɛ tɛkày mum ànɛ à yitìghà ɓi rikɛ̀ɛ̀ ɓi kon, ɓɛ kaakàà bee inɛ lɛ ɓɛɛ ɗiŋi rì nyi ɓi naa, di ɓɛɛ ŋɔŋzi Yeesus nyi asu. "
    },
    {
        "numVerset": "LUK.5.19",
        "verset": "Yɛ̀ɛ ɓɛ ghɛngà ɓi bee inɛ ɓɛɛ ɗiŋzi ŋwaànɛ̀n lɛ gwìy ì ceeghà, fɔɔnnɛ ɓɛ ɓɔkà rì nyi a bwèy, ɓɛ rɔŋzìì ŋwaànɛ̀n ɓi ɗyas ǹkàŋɛn ɓi kon, ɓɛ ki sɛɛdii nyi asuu Yeesus, ɓi nyìinyìm à ɓum. "
    },
    {
        "numVerset": "LUK.5.20",
        "verset": "Yɛ̀ɛ Yeesus à ghɛngà rìgherɛ̀n ɗi ɓumɓɛ̀n, nni à kpaaghà ŋwaànɛ̀n lɛ: Tɛɛnɛ, ɓìɓe ɓyɔɔ ɓi ti ɓìcenɛn. "
    },
    {
        "numVerset": "LUK.5.21",
        "verset": "Fɔɔnnɛ ɓumɓɛ lɛ, rì ɓɛ̀rèsàg-ɓìdɔ̀gsɛna rì Ɓɛ̀fàrìzyɛŋ ɓɛ tumɛ̀ngà rìŋwɔ̀ŋwɔ̀ŋì di ɓɛɛ fèfeg ɓi mɛ̀rem maa lɛ ghɛn yɛɛ ri lɛ à cenɛ̀n ɓum ɓìɓe, i ki cee ɓi lɛ Bɛ̀ll cɛ̀ncii? "
    },
    {
        "numVerset": "LUK.5.22",
        "verset": "Yeesus à yighà ɓɛ̀fèg ɓaa, fɔɔnnɛ à tɔkà ɓɔ lɛ: Ɓisuucɛ nnɛ ɓì rì rì mɛ̀kuu mɛ mɛyitì mɛǹ ɓi mɛ̀rem? "
    },
    {
        "numVerset": "LUK.5.23",
        "verset": "Rì rìkpaa ɗì lɛ: Ɓìɓe ɓyɔɔ ɓi ti ɓìcenɛn, rì ɗi lɛ pɛ̀sɛn aɗyòò u kɛɛghi, ɗibe ɗyɛɛ ri lɛ fyɛ̀ɗ? "
    },
    {
        "numVerset": "LUK.5.24",
        "verset": "Nkɔ̀nkɔn lɛ ɓi yi lɛ, Man à mum à rì rì ìtèɗ wulɛ à cenɛ̀n ɓum ɓìɓe fɛ ɓi ziinɛ. Fɔlɔɔ nnɛ à kpaaghà min kisɛkɛ̀rɛ̀ lɛ: Nkpaa wɔ̀ lɛ: Pɛ̀sɛn aɗyòò, u teɗ kon wɔɔ̀ u kɛǹ a mɛɛ. "
    },
    {
        "numVerset": "LUK.5.25",
        "verset": "Fɔlɔɔ nnɛ ŋwaànɛ̀n à ghàskà ki pɛ̀sɛɛ aɗyoo ɓi mis mɛ ɓum ɓɛ̀cèm, à teɗ kon anɛ à ɓaghà miì ǹnɔ̀nɔŋiyɛn, à ròŋì bee inɛ a mɛɛ mii, di a fafa Bɛ̀ll rìkem. "
    },
    {
        "numVerset": "LUK.5.26",
        "verset": "Ɓum ɓɛ̀cèm ɓɛ kuuràkà, ɓɛ ki keekemzì Bɛ̀ll. Iris wu rongà ɓɔ ɓi nɗem ɓɛ kpaakpàà lɛ, tì ghɛɛ ɓɛ̀koŋnyoo ɓɛ ɓiɓan ɓi ŋwos a gɛɛ̀nɛ."
    },
    {
        "numVerset": "LUK.5.27",
        "verset": "Ajɛ̀m ìnɛn, Yeesus à kpagà ɓi dan à ghɛn ǹterì-làmpoŋ̀ àdɛŋ ɗii lɛ Levi, di à kɔ̀kɔrii a-kɔ̀ɔ̀ wii wu kisay. Fɔɔnnɛ à kpaaghà nyi lɛ: Nɔ̀ɔ̀ti mɛ̀. "
    },
    {
        "numVerset": "LUK.5.28",
        "verset": "Nni Levi à pɛ̀sɛ̀ngà aɗyòò, à càɗ ɓyom ɓii ɓìcèm, à nɔ̀ɔ̀tì nyi."
    },
    {
        "numVerset": "LUK.5.29",
        "verset": "Fɔɔnnɛ à kɛ̀ngà rì Yeesus a mɛɛ mii, à taŋzɛ̀n coo kisɛ̀nɛ̀: Ɓɛ̀terì-làmpoŋ̀ lɛɛ̀gwey rì ɓum ɓɛdɛŋ ɓɛ ɗiɗìghà ǹɗaŋ ri ɓɔ. "
    },
    {
        "numVerset": "LUK.5.30",
        "verset": "Nni Ɓɛ̀fàrìzyɛŋ rì ɓɛ̀rèsàg-ɓìdɔ̀gsɛna ɓɛ tumɛ̀ngà rìŋwɔ̀ŋwɔ̀ŋì di ɓɛɛ tɔtɔg ɓɛ̀yilàg ɓɛ Yeesus lɛ: Ɓisuucɛ nnɛ ɓi kìki lɛ, ɓì ɗiɗì, ɓì ki nɔnɔ ǹɗaŋ ri ɓɛ̀terì-làmpoŋ̀ rì ɓɛ̀kìì-kìɓe? "
    },
    {
        "numVerset": "LUK.5.31",
        "verset": "Yeesus à ɓàkà ɓɔ lɛ: Ɓɛ̀roroɓ ɓɛɛ ti ɓɛ ɓalàg ɗì zày ì dɔgtà, àa ɓumɓɛ ɓɛ rì lɛ syeesyee. "
    },
    {
        "numVerset": "LUK.5.32",
        "verset": "Ǹ-yùghà ɓi ki reŋii ɓumɓɛ ɓɛ ri lɛ saaɗ, lɛ ɓɛɛ lɔɔ̀ghrɛn mɛ̀rem, lɔŋ ɓɛ̀kìì-kìɓe ɓɛɛ̀ɓɛ ǹ-yùghà kì reŋii."
    },
    {
        "numVerset": "LUK.5.33",
        "verset": "Ɓum ɓɛ kpaaghà Yeesus lɛ: Ɓyààmɛ̀n ɓidɛŋ, ɓɛ̀yilàg ɓɛ Zyaŋ ɓɛ ti ɓɛ celàg ɓìɗilàg, ɓɛ kikì bɔŋzɛ̀n, ɓɛ̀yilàg ɓɛ Ɓɛ̀fàrìzyɛŋ girig, wɔ̀lɛ ɓɛnkɔɔ ɓɔɔ ɗiɗì, ɓɛ ki nɔnɔ (cààmɛ̀n kìcèm). "
    },
    {
        "numVerset": "LUK.5.34",
        "verset": "Fɔɔnnɛ Yeesus à ɓàkà ɓɔ lɛ: Ɓì rì nya lɛ ɓì kɔ̀ɔ̀sì ɓɛ̀reŋkàŋ ɓɛ ǹwɔlì giɓ zày, di ǹwɔlì giɓ a kaka rì ɓɔ? "
    },
    {
        "numVerset": "LUK.5.35",
        "verset": "Cààmɛ̀n ki lɛ ɓɛɛ ɓatɛn ɓɔ ǹwɔlì giɓ ki tiì, mɛ̀ru mɛ̀n mɛɛ̀mɛ ɓɛ ri cèli ɓiɗilàg miì. "
    },
    {
        "numVerset": "LUK.5.36",
        "verset": "Nni à teɗtìghà ɓɔ dàɗkì lɛ: Ɓaà ghàs ɓi zyònà ì kìlàà ì nyɔn ɓɛ raɗkì ki kitùg miì, ì ɓɛ kii fɔlɔɔ, ki nyɔn ki tùnɛ̀n, ɓyɛ̀ kɛɛ̀ ki wɔɔsɛn lɛ rì zyònà ì nyɔn, rì kìtùg ki kilàà. "
    },
    {
        "numVerset": "LUK.5.37",
        "verset": "Ɓaà ɓèni ɓi mɛrɔ̀g mɛ nyɔn ɓi ɓìtùg ɓi ɓiren, lɛ mɛ ri ɓiì ki weeyii ɓìren, mɛ soɓɓàg, ɓìren ɓìcèm ɓi ɗyoŋ; "
    },
    {
        "numVerset": "LUK.5.38",
        "verset": "kìɓan kifog ɓɛ ghɛɛ̀sɛɛ kì foŋì mɛ̀rɔ̀g mɛ nyɔn ɓi ɓìren ɓi nyɔ̀n. "
    },
    {
        "numVerset": "LUK.5.39",
        "verset": "Fɔɔnnɛ ŋwaànɛ à mɛ mɛ̀ɛ̀zi ŋwɔm ɓi tìɗyàɓ ti mɛrɔ̀g, à ti kɛ̀ɛ kɔ̀ɔ̀di mɛ mɛ kaka nyɔn, lɛ mɛ abɛ̀y mɛɛ rɔɔtɛɛ ɓi rìghɛn ɗii."
    },
    {
        "numVerset": "LUK.6.1",
        "verset": "Ŋwosi Saɓàt àdɛŋ, Yeesus à ghaghàghìyà ɓi dɛmi nyas, ɓɛ̀yilàg ɓii ɓɛ kɛɛnkɛ̀n di ɓɛɛ sòsori nyas, ɓɛ pyepyèg rì ɓyàg di ɓɛɛ ɗiɗì. "
    },
    {
        "numVerset": "LUK.6.2",
        "verset": "Fɔɔnnɛ Ɓɛ̀fàrìzyɛŋ ɓɛdɛŋ ɓɛ tɔkà ɓɔ lɛ: Ɓisuucɛ nnɛ ɓi kìki ɓìɓan ɓi mum à ghɛ̀ɛ̀sɛɛ ɓi ki kìi ŋwosi Saɓàt? "
    },
    {
        "numVerset": "LUK.6.3",
        "verset": "Nni Yeesus à ɓàkà ɓɔ lɛ: Ɓì ka ɓalà ɓi kiɓan ki Davit a kìghà ŋwos adɛŋ di zày ì kɔ̀ni lɛ, rì nyi rì ɓum ɓii? "
    },
    {
        "numVerset": "LUK.6.4",
        "verset": "Yɛ̀ɛ Davit à ɗiŋìghà ɓi naà-Bɛ̀ll à teɗ bìrɛs yi ɓɛ faghà ɓisuu Bɛ̀ll ɓɛ ɗi yɔ rì ɓum ɓii, kɔm̀ lɛ ɓɛ̀pìrɛɛtìrɛ̀ cɛ̀ncaa ɓɛɛ ɓaghà lɛ, ɓɛ ɗi bìrɛs yiǹ. "
    },
    {
        "numVerset": "LUK.6.5",
        "verset": "Fɔɔnnɛ Yeesus à kpaatìghà ɓɔ lɛ: Man à mum à làmii Saɓàt."
    },
    {
        "numVerset": "LUK.6.6",
        "verset": "Ɓi gòn i Saɓàt ìdɛŋ, Yeesus à ɗiŋìghà ɓi naà-bɔ̀ŋzɛ̀n ìdɛŋ, à tum ɗì rèsàg ɗi ɓum; nni ŋwaàdɛŋ à ɓaghà wɔɔ, càg ki weèlem kìɓɔmɛn. "
    },
    {
        "numVerset": "LUK.6.7",
        "verset": "Ɓɛ̀rèsàg-ɓìdɔ̀gsɛna rì Ɓɛ̀fàrìzyɛŋ ɓɛ fifìɓìghà nyi lɛ fyɛɛyi, lɛ ɓɛɛ ghɛǹ ǹkòo à ɓiì wɔ̀ɔ̀zii mum ŋwosi Saɓàt, lɛ ɓɛ kaakààghà kìɓan ki ɓɛɛ ɓanɛn mii lɛ ɓɛɛ sɔmɛn nyi. "
    },
    {
        "numVerset": "LUK.6.8",
        "verset": "Kìɓan kifog, Yeesus à yighà ɓɛ̀fèg ɓaa, nni à kpaaghà ŋwaà càg kiɓɔmà lɛ: Pɛ̀sɛn aɗyòò, u rɛli fɛ̀ ɓi nyìinyìm à ɓum; nni ŋwaànɛ̀n à pɛ̀sɛ̀ngà aɗyòò, à rɛlì wɔɔ. "
    },
    {
        "numVerset": "LUK.6.9",
        "verset": "Fɔɔnnɛ Yeesus à tɔkà ɓɔ lɛ: Kaliina ɓà mɛ, ɓìdɔ̀gsɛna ɓis ɓi kalii lɛ, ɓi gòn i Saɓàt, mum a ki kìɓe gìn kìrɔɔ? Lɛ a ghɛɓsi mum gìn, a caɗ nyi lɛ a wu? "
    },
    {
        "numVerset": "LUK.6.10",
        "verset": "Nni Yeesus a seesèèghà ɓɔɔ̀cèm, à kpaa min ŋwaànɛ̀n lɛ: Nàma càg kɔɔ, ŋwaà nàm, càg ki ghàs kì ɓaà lɛ syeesyee. "
    },
    {
        "numVerset": "LUK.6.11",
        "verset": "Fɔɔnnɛ ɓumɓɛ̀n ɓɛ wokà bim, ɓɛ tumɛ̀n rìnyoònyòlɛ̀n ɓi com ki ɓɛ rì ɓiì kìi Yeesus."
    },
    {
        "numVerset": "LUK.6.12",
        "verset": "Ɓi cààmɛ̀n kiǹ innɛ Yeesus à ɓɔkà ki ɓɔ̀ŋzaagh ɓi dòn aɗyòò, à ghagsì ìru wùcèm ɓi rìɓɔ̀ŋzì ɗi Bɛ̀ll. "
    },
    {
        "numVerset": "LUK.6.13",
        "verset": "Ɓi duri tana, à reŋìghà ɓɛ̀yilàg ɓiì, à ɓɔ̀n ɓum miì ǹtɛ̀ɗ rì ɓɛɓɛɛ̀, à ròò ɓɔ ɗii lɛ, ɓɛ̀kɛ̀nì-fìtom."
    },
    {
        "numVerset": "LUK.6.14",
        "verset": "Ɓɛ ɓaghà lɛ: Rì Simɔn ànɛ à roòghà lɛ Pyɛɛri, rì Andire à geni, rì Zyag, rì Zyaŋ, rì Filiɓ rì Batelemi, "
    },
    {
        "numVerset": "LUK.6.15",
        "verset": "rì Matyoo, rì Tomas, rì Zyag à man à Alfe, rì Simɔn ànɛ à ɓaghà Zelot "
    },
    {
        "numVerset": "LUK.6.16",
        "verset": "rì Zyudɛ à man à Zyag, rì Zyudas Iskariyot ànɛ à ki ghalà lɛ à tɔ̀kɛɛ Yeesus."
    },
    {
        "numVerset": "LUK.6.17",
        "verset": "Nni Yeesus à sɛngày rì ɓɔ, à rɛlì ɓi lɛ̀gsì, jàŋ inɛ coo gwìy ì ɓɛ̀yilàg ɓii i ɓaghà, rì gɛ mum ànɛ à pɛ̀sɛ̀ngày a Zyude, rì a Yorisalɛm, rì ɓi bèn ì rìɓày ànɛ a Tiir, rì Sidɔŋ. "
    },
    {
        "numVerset": "LUK.6.18",
        "verset": "Ɓumɓɛ̀n ɓɛ yughày lɛ ɓɛɛ wowog ɓìtòkì ɓi Yeesus, à ki wɔ̀ɔ̀zi ɓɔ tìroɓ tyaa, fɔɔnnɛ ɓɛ̀roɓɛ ɓìɓeɓtàg ɓi mɛghay ɓi yeèyèèsìghà, ɓɛ wɔngà girig. "
    },
    {
        "numVerset": "LUK.6.19",
        "verset": "Ɓum ɓɛ̀cèm ɓɛ kaakààghà lɛ ɓɛɛ kòm nyi, ɓisuulɛ ìtèɗ wudɛŋ wu kpaŋkpàŋgày nyi ɓi nyoo, wu wɔɔ̀wɔ̀ɔ̀zì ɓɔɔ̀cèm."
    },
    {
        "numVerset": "LUK.6.20",
        "verset": "Fɔɔnnɛ Yeesus à pɛɓsɛ̀ngà ɓɛ̀yilàg ɓii, à kpaa ɓɔ lɛ: Mààgh rì mìni ɓɛ ɓì rì ɓɛ̀soghàsogha ɓisuulɛ kìlɔ̀ŋ ki Bɛ̀ll ki ri kiŋkìn."
    },
    {
        "numVerset": "LUK.6.21",
        "verset": "Mààgh rì mìni ɓɛ ɓi wowog zày ɓigomìnɛ, ɓisuulɛ ɓì ɓiì wurii! Mìni ɓɛ ɓi rènɗen ɓigomìnɛ, mààgh rì mìni lɛ ɓì rì ɓiì wɔ̀li. "
    },
    {
        "numVerset": "LUK.6.22",
        "verset": "I ɓum ɓɛ ɓeèzɛɛ mìni, ɓɛ ɓèn mìni, ɓɛ sɛmgì mìni, ɓɛ ki ren mini ɗii ɓi ǹɗaŋ waa, ɓisuu Man à mum, ɓì ɓiì ɓaa rì ɓɛ̀mààgh. "
    },
    {
        "numVerset": "LUK.6.23",
        "verset": "Nyàànyaana, ɓì ki sànsam ɓi ŋwos anɛ̀n, lɛ mɛ̀lèɓ min mɛ aɗyoo mɛ teghɛɛ lɛɛ̀gwey; lɛ fɔlɔɔ nnɛ ɓɛ̀seŋi ɓaa ɓɛ ɓɛsɛ̀ɛ̀mɛn ɓɛ tɔtɔ̀ɓkà ɓɛ̀kpaŋzì-ɓìɓan."
    },
    {
        "numVerset": "LUK.6.24",
        "verset": "Wɔ̀lɛ nyìighnyìg rì mìni ɓɛ̀guŋgum, lɛ mìnii ti rì gàɓ yìn i kìnyàà! "
    },
    {
        "numVerset": "LUK.6.25",
        "verset": "Nyìighnyìg rì mìni ɓɛ ɓì mɛ wuràg ɓigomìnɛ, lɛ ɓì rì wog zày! Nyìighnyìg rì mìni ɓɛ ɓi wɔ̀wɛy ɓigomìnɛ, lɛ ɓì biì ɓaa rì ǹɗemi-kɛŋɛn ɓì ki rèn. "
    },
    {
        "numVerset": "LUK.6.26",
        "verset": "Nyìighnyìg rì mìni, di ɓum ɓɛ̀cèm ɓɛɛ̀ sɛsɛg mini, lɛ fɔlɔɔ nnɛ ɓɛ̀seŋi ɓaa ɓɛ ɓɛsɛ̀ɛ̀mɛn ɓɛ sɛsɛ̀kà ɓɛ̀pwààpwaà ɓɛ ɓɛkpaŋzì-ɓìɓan."
    },
    {
        "numVerset": "LUK.6.27",
        "verset": "Wɔ̀lɛ, ǹkalii mìni ɓɛ ɓi wowog mɛ lɛ, keesiina ɓɛ̀bènàbena ɓin, ɓì kì ɓumɓɛ ɓɛɛ̀ ɓèeɓeèzɛ̀n mìni kìrɔɔ. "
    },
    {
        "numVerset": "LUK.6.28",
        "verset": "Màŋina ɓumɓɛ ɓɛ ti ɓɛ cɛmgì mìni, ɓì ɓɔ̀ŋzàg ɓisuu ɓɛroɓɛ ɓɛɛ̀ tɔtɔɓ mini. "
    },
    {
        "numVerset": "LUK.6.29",
        "verset": "I mum à ɓoogh wɔ̀ ɓi rìtam ɗi kimɛŋ, fati nyi ɗi weèlem; i ŋwaà ɓàtɛɛ wɔ̀ rìga, càra nyi a teèti bùɓi yɔ̀ɔ̀. "
    },
    {
        "numVerset": "LUK.6.30",
        "verset": "Mum ǹcèm ànɛ à lɔni wɔ̀ com, faa nyi kɔ̀, fɔɔnnɛ ŋwaànɛ à ɓàtɛɛ wɔ̀ com, kɔ̀ɔ tɔg nyi lɛ a pɛɛ̀zi wɔ̀ kɔ. "
    },
    {
        "numVerset": "LUK.6.31",
        "verset": "Kìɓan ki ki kɔni wɔ̀ lɛ ɓum ɓɛɛ kilag wɔ̀, wɔ̀ kìlàg girig ɓɔ kɔ̀. "
    },
    {
        "numVerset": "LUK.6.32",
        "verset": "I ɓi keesii lɔŋ lɛ ɓumɓɛ ɓɛ keesii mìni, kìɓan ki kuurakɛn kaa ɓa ɓi a lɔ̀ŋkin, lɛ ɓɛ̀kìì-kìɓe ɓɛ ti ɓɛ keesàg girig ɓumɓɛ ɓɛ keesii ɓɔ. "
    },
    {
        "numVerset": "LUK.6.33",
        "verset": "I ɓumɓɛ ɓɛ ti ɓɛ kilàg mìni kìrɔɔ ɓɛɛ̀ɓɛ ɓì ti ɓì kìlàg kìrɔɔ, di ɓì ka ki ɓi kiɓan ki kuurakɛn, lɛ ǹsoò ɓɛ̀kìì-kìɓe, ɓɛ ti ɓɛ kilàg fɔlɔɔ. "
    },
    {
        "numVerset": "LUK.6.34",
        "verset": "I ɓumɓɛ ɓì yii lɛ ɓɛ ri lɛ ɓɛ leɓ mìni pon ɓɛɛ̀ɓɛ ɓì ti ɓì ɓɔ̀ràg ɓyom, kìɓan kidɛŋ ki kuurakɛn ki yin foo, lɛ ɓɛ̀kìì-kìɓe ɓɛ ti ɓɛ ɓɔràg ɓɛ̀ro ɓɛ̀kìì-kìɓe ɓyom lɔŋ lɛ ɓɛ ri ɓɔ ɓyɔ ɓiì pɛ̀ɛ̀zii. "
    },
    {
        "numVerset": "LUK.6.35",
        "verset": "Kìɓan kifog, keesiina ɓɛ̀bènàbena ɓin, ɓì kìkì ɓɔ kìrɔɔ, ɓì ki ɓɔ̀rag ɓum ɓyom, kɛ̀ ɓi mìngi tityɛɛ lɛ, ɓɛ ri mìni ɓiì pɛ̀ɛ̀zii ɓyɔ. I ɓì kìi fɔlɔɔ, mɛ̀lèɓ min mɛ ri ɓiì tèghɛɛ, ɓì ki ɓa ɓɔn ɓɛ Bɛ̀ll ànɛ à teŋmɛɛ kɛ̀ɛ̀ vèg ɓisuulɛ, nyii rilàg rì geesɛ̀n ɓi ɓɛg ànɛ a ɓɛ̀tènteǹ rì ɓɛ̀kìì-rìgɛn. "
    },
    {
        "numVerset": "LUK.6.36",
        "verset": "Ɓaana rì ǹɗem wu nyìighnyìg lɔŋ yɛ̀ɛ Seŋi wìn a rì rì ǹɗem wu nyìighnyìg."
    },
    {
        "numVerset": "LUK.6.37",
        "verset": "Kɛ̀ ɓi ɓa ɓɛ̀yɔ̀mì ɓum fɔɔnnɛ Bɛ̀ll àa yɔ̀m ɓì mini; kɛ̀ ɓi fa ɓum zɔɔ, fɔɔnnɛ Bɛ̀ll àa fa ɓi mini zɔɔ; cenɛɛna ɓɛ̀geni ɓin, fɔɔnnɛ Bɛ̀ll à rì mìni ɓiì cenɛɛ. "
    },
    {
        "numVerset": "LUK.6.38",
        "verset": "Faana ɓum ɓyom fɔɔnnɛ Bɛ̀ll à rì girig mìni ɓiì faà ɓi coo vèg ìnɛ ì rì ǹɗonɛn lɛ pisa, ì ki ɓa ǹnɔ̀rakɛn, ì rààràà; vèg ìnɛn yɛɛ̀nɛ ɓɛ ri wɔ̀ ɓiì sùùrii ɓyom ɓi ɓàm à kìlàà kɔɔ; ɓisuulɛ vèg ìnɛ ù ti ù fèkì ɓɛ̀ro ɓyom miì, yɛ̀ɛnɛ ɓɛ ri girig wɔ̀ ɓyɔ ɓiì fèegh miì."
    },
    {
        "numVerset": "LUK.6.39",
        "verset": "Nni Yeesus à teetìghà ɓɔ dàɗkì ìdɛŋ lɛ: Ɗyaŋɗyàŋ à rì nya lɛ à ɓan roɗyaŋɗyàŋ ɓi kìgeŋ, ɓɛ rɔɓ lɛ ɓɛ kpii ɓi ɓɛsɛ̀ɛ̀ ɓɛ̀cèm ɓi rìɓee?"
    },
    {
        "numVerset": "LUK.6.40",
        "verset": "N-yilàg à yin lɛ à cee ǹɗèsàg wìì, kìɓan kifog, i à kpaŋzɛɛ cilag kii, à rì lɛ à ɓa yɛ̀ɛ ǹɗèsàg wìì."
    },
    {
        "numVerset": "LUK.6.41",
        "verset": "Ɓisuucɛ nnɛ ù ghɛɛ kìfɛfɛy ki ki ri ɓi ɗis ɗi goni, kɔ̀ɔ ghɛn ǹwɔ̀g wu wu ri ɓi ɗiǹkɔ̀ɔ̀? "
    },
    {
        "numVerset": "LUK.6.42",
        "verset": "Nsoò lɛ: Lannɛ ù rì lɛ ù kpaa goni lɛ, maasòŋ, kìya m̀pisi wɔ̀ kìfɛfɛy ki wɔ̀ ɓi ɗis, kɔm̀ lɛ ù ghɛɛ ɓi nwɔ̀g wu wu ri ɓi ɗiǹkɔ̀ɔ̀? Wɔ̀ ŋwaà fyɛy fyɛy ɓi ŋwɔm ìghèy ɓi ɗùm! Ka pisi ǹwɔ̀g wu wu ri wɔ̀ ɓi ɗis, di fɔlɔɔ nnɛ u konag kì ghɛɛ̀ yɛ̀ɛ u pisi kìfɛfɛy ki ki ri ɓi ɗis ɗi goni."
    },
    {
        "numVerset": "LUK.6.43",
        "verset": "Syeesyee à kìte a maà wum ɓi ɓiɓeɓtàg ɓi ɓiɗùn, ǹsoò kìɓeɓtàg ki kite, ki yin lɛ ki wum ɓìsyeesyee ɓi ɓiɗùm. "
    },
    {
        "numVerset": "LUK.6.44",
        "verset": "Lɛ ɓɛɛ̀ yilag kite kicèm ɓi ɓìɗùn ɓi kɔ. Ŋwaà yin lɛ à kɔs dii ɓi ǹɗyèm wu gay, ǹsoò lɛ à kɔs gin ɓi nɗyèm wu keŋ. "
    },
    {
        "numVerset": "LUK.6.45",
        "verset": "Syeesyee à mum à ti à kìlàg ɓìɓan ɓi syeesyee lɛ, à rì rì syeesyee à ǹɗem; kìɓeɓtàg ki mum ki kilàg ɓìɓan ɓi ɓeɓtɛn lɛ, ki ri rì kìɓeɓtàg ki ǹɗem, lɛ ŋwɔm wu mum wɛɛ̀ kpaakpaa kiɓan ki ki roni nyi ǹɗem."
    },
    {
        "numVerset": "LUK.6.46",
        "verset": "Ɓisuucɛ nnɛ ɓi rereŋi mɛ lɛ Kan, Kan, kɛ̀ ɓi ki kì com ki ǹkpaa mìni? "
    },
    {
        "numVerset": "LUK.6.47",
        "verset": "Ǹɗì lɛ ǹkpaa mìni lɛ, mum bimiɗ ànɛ à yùu a lɔ̀ŋkɛm̀, à wog rìrèsàg ɗyɛm̀, à ki nɔ̀ɔ̀ti ɗyɔ, "
    },
    {
        "numVerset": "LUK.6.48",
        "verset": "à pisɛɛ ŋwaànɛ à ɓaghà ɓi kìtoŋ ki mɛɛ; à timgà zi, à kpaŋ ɓi rìɓan à ghɛ̀lɛ̀n yì kìtoŋ miì aɗyòò; yɛ̀ɛ don yi mɛnig yi kpagà, poɓɓo à yù kì roŋdɛɛ ɓi mɛɛ mɛǹ, kìɓan kifog, mɛ̀ kɛɛ̀ nyɛ̀ŋɗɛn, lɛ mɛ ɓaghà mɛ̀ toŋɛn lɛ syeesyee. "
    },
    {
        "numVerset": "LUK.6.49",
        "verset": "Nni wɔ̀lɛ ŋwaànɛ à woogh rìrèsàg ɗyɛm̀, kɛ̀ɛ nɔ̀ɔ̀ti ɗyɔ, à pisɛɛ ŋwaànɛ à saghìghà mɛɛ mii ɓi m̀bume aɗyòò, kɛ̀ɛ tim lɛ a ghɛlɛn yì kìtoŋ ɓi zi i nteɗ. Yɛ̀ɛ poɓɓo à roŋɗɛ̀ngà miì, mɛ ghas kì kpìlaagh, mɛ waàrɛ̀n mɛ̀cèm."
    },
    {
        "numVerset": "LUK.7.1",
        "verset": "Yɛ̀ɛ Yeesus à lègsìghà kì kalii ɓiɓan ɓi à ɓaghà lɛ a kpaa gwìy ì ɓum ɓɛ kilɔ̀ŋ, fɔɔnnɛ à kɛ̀ngà a Kapɛrinawum. "
    },
    {
        "numVerset": "LUK.7.2",
        "verset": "Muu Ròmɛŋ àdɛŋ ànɛ à ɓaghà ǹkɔ̀mɛ̀n-ɓɛ̀sujàà, à ɓaghà rì ǹkìì-kìsay anɛ à keesìghà lɛɛ̀gwey; nni ǹkìì-kìsay anɛ̀n à roròɓkà, di à ti ɓiì kɔ̀ɔkɔɔ̀sì. "
    },
    {
        "numVerset": "LUK.7.3",
        "verset": "Yɛ̀ɛ ǹkɔ̀mɛ̀n-ɓɛ̀sujàà ànɛn à wokà rìkem ɗi Yeesus, nni à pɛ̀sìghà ɓɛ̀sɛ̀ɛ̀mɛn ɓɛ Ɓɛ̀yudɛ̀n ɓɛdɛŋ, à rom ɓɔ a lɔŋ̀kii, lɛ ɓɛɛ kpaa nyi lɛ, à yu kì ghɛɓsii ǹkìì-kìsay wiì. "
    },
    {
        "numVerset": "LUK.7.4",
        "verset": "Yɛ̀ɛ ɓumɓɛ̀n ɓɛ kpagà Yeesus a nyoo, nni ɓɛ ɓɔŋzàkà nyi, ɓɛ siìrɛ̀n rìkpaa lɛ: Tààta! Ù ghɛ̀ɛ̀sɛɛ kì kìi ǹkɔ̀mɛ̀n-ɓɛ̀sujàà ànɛ kìɓan ki à tɔɔgh wɔ̀ ki, "
    },
    {
        "numVerset": "LUK.7.5",
        "verset": "ɓisuulɛ, à keesii kìlɔ̀ŋ kis, nnyɛɛ ki togà naa yìs i bɔ̀ŋzɛ̀n. "
    },
    {
        "numVerset": "LUK.7.6",
        "verset": "Nni ɓɛ sugtɛ̀ngà min ɗi Yeesus, yɛ̀ɛ ɓɛ ɓaghà di ɓɛ ti jàŋbog rì mɛɛ nni ǹkɔ̀mɛ̀n-ɓɛ̀sujàà à romgày ɓɛ̀reŋkàŋ ɓii lɛ ɓɛɛ kpaa Yeesus lɛ: Tɛɛnɛ, kɔ̀ɔ teki ǹtɔɓ wìn; lɛ ǹkpaŋi ɓi rikuu ɗi mum ɗi lɛ ù ɗiŋì ɓi naa yɛ̀m. "
    },
    {
        "numVerset": "LUK.7.7",
        "verset": "Fɔɔnnɛ màa ghɛɛ lɛ, ǹkpaŋi ɓi ɓi ǹɗɛli wulɛ mɛ̀ɛmiɗ n-yù wɔ̀ jàŋbog, kìɓan kifog, kali lɔŋ jɛ̀ɛ̀ ì ŋwɔm, di ǹkìì-kìsay wɛm̀ a wɔǹ. "
    },
    {
        "numVerset": "LUK.7.8",
        "verset": "Lɛ mɛ̀ɛmiɗ ǹɗì rì ɓumɓɛ ɓɛ kɔmɛɛ mɛ̀; ǹki ɓa ti ri ɓɛ̀sujàà ɓɛ mɛ̀ ǹkɔ̀mɛɛ; i ǹkpaa adɛŋ lɛ kɛ̀na! à kɛ̀n; ǹki kpaati ambog lɛ a yu, à yù; ǹsoò màa kpaa ǹkìì-kìsay wɛm̀ lɛ, kìya fɛlɛ, à kì fɔlɔɔ. "
    },
    {
        "numVerset": "LUK.7.9",
        "verset": "Yɛ̀ɛ Yeesus à wokà ɓìɓan ɓi ǹkɔ̀mɛ̀n-ɓɛ̀sujàà à kpaaghà ɓiǹ, à kuuràkà nyi; fɔɔnnɛ à nìmɓɛ̀ngà à fa mis rì gwìy ì ɓum à kpaa lɛ: Mìni ɓum, ǹsoò a Isirayɛl, ǹka ghɛngà ɓi mum ànɛ à rì rì coo rìgherɛ̀n yɛ̀ɛ ɗi ŋwaànɛ. "
    },
    {
        "numVerset": "LUK.7.10",
        "verset": "Nni ɓumɓɛ ǹkɔ̀mɛ̀n-ɓɛ̀sujàà à romgày, ɓɛ sugtìghà a mɛɛ mii, ɓɛ tanɛ̀n lɛ, ǹkìì-kìsay anɛ à roròɓkà à mɛ wɔ̀n."
    },
    {
        "numVerset": "LUK.7.11",
        "verset": "Ɓi duri tana, Yeesus à kɛ̀ngà min ɓi bàn ìdɛŋ ɗii lɛ Nayin. À ɓaghà ǹɗaŋ lɛ, rì ɓɛ̀yilàg ɓii, rì coo kituu ki ɓum. "
    },
    {
        "numVerset": "LUK.7.12",
        "verset": "Yɛ̀ɛ à ɓaghà di à ti jàŋbog rì ìsuunaa wu ɓi rìɗìŋɗàg ɗi bàn ìnɛn, nni ɓɛ kɛnkɛ̀ngà kì ɓomi kìloŋ ki mum; mum àncèm à ɓaghà m̀bobog à man à ǹkpɔɓ wu giɓ wudɛŋ. Ɓumɓɛ ɓi bàn ìnɛn, lɛɛ̀gwey ɓɛ kɛɛ̀kɛ̀ɛ̀zɛ̀ngày ǹɗaŋ rì ǹkpɔɓ wiǹ. "
    },
    {
        "numVerset": "LUK.7.13",
        "verset": "Yɛ̀ɛ Kan à ghɛngà giɓ anɛ̀n, à wog nyi nyìighnyìg, à kpaa nyi lɛ: Kɔ̀ɔ rènɗen. "
    },
    {
        "numVerset": "LUK.7.14",
        "verset": "Fɔɔnnɛ à tyoŋdɛ̀ngà, à kòm fìkɔrɔŋ fi kilòn; ɓumɓɛ ɓɛ tɛtɛ̀kà fyɔ ɓɛ rɛlì, Yeesus à kpaa lɛ: Dɛlì ì mum, ǹkpaa wɔ̀ lɛ, pɛ̀sɛn aɗyòò! "
    },
    {
        "numVerset": "LUK.7.15",
        "verset": "Nni kìloŋ ki pɛsɛ̀ngà kìkɔ̀ɔ̀kɔ̀ɔ̀, ki tumɛn ɓìtòkì, Yeesus à pɛ̀ɛ̀zì nyi rì jɛɛ. "
    },
    {
        "numVerset": "LUK.7.16",
        "verset": "Ɓum ɓɛ̀cèm ɓɛ ɓɛ ɓaghà wɔɔ, ɓɛ ghɛngà kìɓan kiǹ koŋnyòò. Fɔɔnnɛ ɓɛ keèkèmzìghà Bɛ̀ll ɓɛ kpaakpàà lɛ: Coo ǹkpaŋzì-ɓìɓan a ghɛnɛɛ a lɔ̀ŋkis, rì tì lɛ Bɛ̀ll à yùu kì ghɛɓsii kilɔ̀ŋ kii. "
    },
    {
        "numVerset": "LUK.7.17",
        "verset": "Fɔɔnnɛ ɓɔlɛ ànɛ̀n à sààghà lɛ rì ɓi zi ì Zyude bimiɗ, rì ɓi ɓìlɔ̀ŋ ɓidɛŋ ɓi ɓi ɓaghà wɔɔ nunùg."
    },
    {
        "numVerset": "LUK.7.18",
        "verset": "Ɓɛ̀yilàg ɓɛ Zyaŋ ɓɛ kɛngà nyi kì kpaà gɛ ɓìɓan anɛ̀n. "
    },
    {
        "numVerset": "LUK.7.19",
        "verset": "Fɔɔnnɛ Zyaŋ à reŋìghà ɓɛ̀yilàg ɓii ɓɛɓɛɛ̀, à rom ɓɔ yɛ̀ɛ Kan, lɛ ɓɛɛ tɔg nyi lɛ: Wɔ̀ yɛɛ ri nya roànɛ à ghɛ̀ɛ̀sɛɛ kì yùu gìn, ti ɓoŋ̀ɓoŋ tì roàdɛŋ? "
    },
    {
        "numVerset": "LUK.7.20",
        "verset": "Yɛ̀ɛ ɓɛ kpagà yɛ̀ɛ Yeesus, ɓɛ kpaa nyi lɛ: Zyaŋ Bàɓtis yɛɛ romiì ɓìsi lɛ, tì tɔg wɔ̀ lɛ: Wɔ̀ yɛɛ ri nya roànɛ à ghɛ̀ɛ̀sɛɛ kì yùu, gìn ti ɓoŋ̀ɓoŋ tì ŋwaàdɛŋ? "
    },
    {
        "numVerset": "LUK.7.21",
        "verset": "Ɓi cààmɛ̀n kɔm̀ kiǹ, Yeesus à wɔ̀ɔ̀zìghà ɓɛ̀roroɓ lɛɛ̀gwey, rì ɓɛ̀lɛnlɛm, rì ɓumɓɛ ɓɛ ɓaghà rì ɓìɓeɓtàg ɓi mɛghay, à ki kì lɛ, ɓɛ̀ɗyaŋɗyàŋ lɛɛ̀gwey ɓɛ ghɛnɛ̀n tì. "
    },
    {
        "numVerset": "LUK.7.22",
        "verset": "Fɔɔnnɛ à kpaaghà ɓumɓɛ Zyaŋ à romgày ɓɛǹ a lɔ̀ŋkii lɛ: Kɛ̀ɛna kì kpaà Zyaŋ ɓìɓan ɓi ɓì ghɛɛ, rì ɓi ɓì woogh; ɓyɛɛ ri lɛ: ɓɛ̀ɗyaŋɗyàŋ ɓɛ ghɛɛghɛnɛ̀n tì, ɓɛ̀lɛnlɛm ɓɛ kɛɛ̀kɛ̀ɛ̀ lɛ syeesyee, ɓɛ̀kukwiy ɓɛ teètèètì syeesyee à nyoo, ɓɛ̀lɔlɔg ɓɛ woòwòòghrɛ̀n, ɓìloŋ ɓì gheèghèmɓɛ̀n, Syeesyee à Ɓɔlɛ à kaàkàlɛ̀n a ɓɛ̀soghàsogha. "
    },
    {
        "numVerset": "LUK.7.23",
        "verset": "Nni mààgh rì ŋwaànɛ àa kɛ̀ɓtɛn ɓi fiɓàg lɛ mɛ̀."
    },
    {
        "numVerset": "LUK.7.24",
        "verset": "Yɛ̀ɛ ɓum ɓɛ fìtom ɓɛ Zyaŋ ɓɛ sugtìghà, nni Yeesus à tumɛ̀ngà ɓum rì kpaa ɗi kiɓan ki Zyaŋ, à tɔg ɓɔ lɛ: Cɛ kɛɛ̀ki ɓì kɛ̀ngà kì ghɛɛ̀ ɓi-reɓ? Kìsyòŋ ki fɛ̀ɛ̀fɛ̀ɛ̀ a nyɛ̀ɛnyɛŋzì gìn? "
    },
    {
        "numVerset": "LUK.7.25",
        "verset": "Nni cɛ ɓi kɛ̀ngà kì ghɛɛ̀, ɓaà yi ɓi ŋwaànɛ à rì ǹɗɛ̀ŋɗɛn lɛ syeesyee? Kìɓan kifog ɓumɓɛ ɓɛ ri ɓɛ̀rɛ̀ŋɗɛn, lɛ syeesyee ɓɛ ki ghɛghɛɓ ɓi-kum, ɓɛ ti ɓɛ kɔràg ɓi mɛɛ mɛ mɛfòm. "
    },
    {
        "numVerset": "LUK.7.26",
        "verset": "Nni cɛ ɓì kɛ̀ngà min ki ghɛɛ̀? Ǹkpaŋzì-ɓìɓan? Ɛ̀ɛ̀! Ǹkalii mìni lɛ, ŋwaànɛ ɓi ghɛngà ànɛn à cee gì ǹkpaŋzì-ɓìɓan. "
    },
    {
        "numVerset": "LUK.7.27",
        "verset": "Ɓisuulɛ Zyaŋ yɛ̀ɛ rì roànɛ ɓɛ kangà ɓi kaàtà à Bɛ̀ll lɛ: Ghɛna ǹɗomi mum wɛm̀ à fìtom wɔ asu lɛ a pegsɛn wɔ̀ bee."
    },
    {
        "numVerset": "LUK.7.28",
        "verset": "Ǹkpaa mìni lɛ, ɓi ɓum ɓɛ̀cèm ɓɛ ɓɛ yalɛ̀ngà ɓi ɗùm ɗi giɓ, ŋwaànɛ à cee Zyaŋ à yin; kìɓan kifog siitòn a mum ànɛ ɓi kìlɔ̀ŋ ki Bɛ̀ll à cee nyi. "
    },
    {
        "numVerset": "LUK.7.29",
        "verset": "Ɓum ɓɛ̀cèm ɓɛ ɓɛ wowòkà ɓìtòkì ɓi Zyaŋ, ǹsoò ɓɛ̀terì-làmpoŋ̀, ɓɛ ghɛngà lɛ Bɛ̀ll à rì lɛ saaɗ; kɛɛ kìghà lɛ, ɓɛɛ kɛǹ, Zyaŋ a ɓaɓti ɓɔ. "
    },
    {
        "numVerset": "LUK.7.30",
        "verset": "Kìɓan kifog, Ɓɛ̀fàrìzyɛŋ rì ɓɛ̀rèsàg-ɓìdɔ̀gsɛna ɓi Ɓɛ̀yudɛ̀n ɓɛ ɓengà fèg ànɛ Bɛ̀ll à ɓaghà rì nyi ɓisu waa, yɛ̀ɛ ɓɛ ɓengà kì kɛ̀ɛ lɛ Zyaŋ a ɓaɓti ɓɔ. "
    },
    {
        "numVerset": "LUK.7.31",
        "verset": "Nni ǹɗì lɛ ǹfèg ɓà gbàà ì ɓum ì gɛɛ̀nɛ rì cɛ? Ì pisɛɛ ɓà rìkuu ɗi ɓum aɗi? "
    },
    {
        "numVerset": "LUK.7.32",
        "verset": "Ì pisɛɛ ɓɔɔɓɔɓti ɓɛ ɓɛ kɔkɔ̀rii ɓi ǹlɛm̀ɓog; ɓɛdɛŋ ɓɛ kakàlì ɓɛ̀geni ɓaa lɛ: Tì mɛ kì lɛ, tì ɓog mìni mɛ̀keŋ, kɛ̀ ɓi ɗyen, tì kɛɛ̀gh mìni kìɓààsì ki riwù, kɛ̀ ɓi ki rèn. "
    },
    {
        "numVerset": "LUK.7.33",
        "verset": "Lɛ yɛ̀ɛ Zyaŋ Bàɓtis à yùghà, à ɓaghà kɛ̀ɛ ɗi bìrɛs, kɛ̀ɛ ki nɔ mɛrɔ̀g, mìni lɛ, à rì rì kìɓeɓtàg ki ǹghay. "
    },
    {
        "numVerset": "LUK.7.34",
        "verset": "Man à mum à yùy, à kìkì lɛ, à ɗiɗì, à nɔnɔ̀, mìni lɛ: À rì ǹɗii com, à ki ɓa ti kinɔɔ̀ mɛ̀rɔ̀g, nyi tì rìghan ɗi ɓɛterì-làmpoŋ̀ rì ɓɛ̀kìì-kìɓe. "
    },
    {
        "numVerset": "LUK.7.35",
        "verset": "Kìɓan kifog ɗyomzɛ̀n ɗi Bɛ̀ll ɗi mɛ ghɛnɛn lɛ ɗi ri lɛ saaɗ a ɓɔn ɓii."
    },
    {
        "numVerset": "LUK.7.36",
        "verset": "Fàrìzyɛŋ adɛŋ yɛɛ reŋìghà Yeesus lɛ a kɛǹ kìɗiì a mɛɛ mii, fɔɔnnɛ Yeesus à ɗiŋìghà ɓi naa ì ŋwaànɛ̀n à kɔ̀rì ɓi ɓìɗilàg. "
    },
    {
        "numVerset": "LUK.7.37",
        "verset": "Nni ǹkìì-kìɓe a giɓ ànɛ à ɓaghà ɓi bàn ìnɛn à wokày lɛ, Yeesus à rì ɓi ɓyom ɓi ɗiyɛn a mɛɛ mɛ Fàrìzyɛŋ ànɛ̀n; fɔɔnnɛ à yughày rì ɓeŋ à tìrààre ǹɗonɛn lɛ pisa, "
    },
    {
        "numVerset": "LUK.7.38",
        "verset": "à rɛlì Yeesus ajɛ̀m fɛlɛ̀ a mɛ̀kòò mii, à rènɗèn lèg ànɛ lɛ misì mii mɛ ɓwaŋzìghà mɛ̀kòò mɛ Yeesus. Fɔɔnnɛ à tɔ̀sìghà mɔ rì tyòŋ tii, à lɛ̀ŋlɛ̀ŋ mɔ à ki sisiŋi mɔ tìrààre. "
    },
    {
        "numVerset": "LUK.7.39",
        "verset": "Yɛ̀ɛ Fàrìzyɛŋ ànɛ à reŋìghà Yeesus à ghɛngà fɔlɔɔ, à fèg ɓi ǹɗem wii lɛ: I Yeesus àa rì ǹkpaŋzì-ɓìɓan, di à rì lɛ, a yi lɛ, giɓ anɛ a kòmkom nyi ànɛ̀n, à rì kìɓeɓtàg ki giɓ. "
    },
    {
        "numVerset": "LUK.7.40",
        "verset": "Nni Yeesus à kpaaghà ŋwaànɛ̀n lɛ: Simɔn, ǹɗì rì kìɓan ki lɛ ǹkpaa wɔ̀, roànɛn à pɛ̀ɛ̀zì nyi lɛ: Nɗèsàg tòòghrɛn! "
    },
    {
        "numVerset": "LUK.7.41",
        "verset": "Ŋwaàdɛŋ yɛ̀ɛ tɔtɔ̀kà ɓum ɓɛɓɛɛ̀ ɓɛ̀pon, roànɛ, ɓɛ̀hɔnɗɛ̀ɗ ɓɛtaǹ, roàmbog, dolà ǹtɛ̀ɗ. "
    },
    {
        "numVerset": "LUK.7.42",
        "verset": "Nni yɛ̀ɛ ɓɛ ɓaghà ɓi ri bee i ǹlèɓɛn nyi ɓɛ̀pon ɓɛǹ, nni à cenɛ̀ngà ɓɔ mɔ̀ɔ̀ni mɛ̀n ɓɛ̀sɛ̀ɛ̀ ɓɛ̀cèm. Nni ɓi ɓumɓɛ kiɓɛ̀ɛ̀ ɓɛǹ, roàbe yɛɛ ri lɛ à keesì ɓà ŋwaànɛ̀n à cee roàmbog? "
    },
    {
        "numVerset": "LUK.7.43",
        "verset": "Simɔn à ɓàg Yeesus lɛ: Mɛ̀ ǹghɛɛ lɛ, roànɛ ɓɛ cenɛ̀ngà ɓyoo mɔ̀ɔ̀ni. Yeesus à kpaa nyi lɛ: Ù kpaa saaɗ. "
    },
    {
        "numVerset": "LUK.7.44",
        "verset": "Fɔɔnnɛ Yeesus à lɔɔ̀ghrɛ̀ngà yɛ̀ɛ giɓ anɛ̀n, à ki kpaa ti Simɔn lɛ: Ù ghɛɛ giɓ anɛ? Màa yùu a lɔ̀ŋkɔɔ, kɔɔ̀ fa mɛ mɛ̀nig mɛ lɛ nsoò mɛ̀kòò miì; wɔ̀lɛ nyii soo mɛ̀ mɛ̀kòò rì misì mii, à ki tɔ̀si mɔ rì tyòŋ tii. "
    },
    {
        "numVerset": "LUK.7.45",
        "verset": "Yɛ̀ɛ maà kpaŋi a lɔ̀ŋkɔɔ, wàa lɔ̀ri ɓi mɛ, kìɓan kifog, giɓ anɛ à fɔli ɓi loo mɛ̀ rìlɔ̀ɛ̀ɗ ɗi mɛkòò. "
    },
    {
        "numVerset": "LUK.7.46",
        "verset": "Wɔ̀ wàa siŋii ɓi mɛ mɔ̀ɔ ɓi ǹto, wɔ̀lɛ nyii siŋii mɛ̀ tìrààre ɓi mɛ̀kòò. "
    },
    {
        "numVerset": "LUK.7.47",
        "verset": "Giɓ anɛ à rèsii coo geesɛ̀n lɛɛ̀gwey ɓisuulɛ, gɛ ɓìɓe wiì à tì ǹcenɛn; kìɓan kìfog ŋwaànɛ ɓɛ cenɛɛ lɛsàg, à ti a rèsàg girig geesɛ̀n lɛsàg. "
    },
    {
        "numVerset": "LUK.7.48",
        "verset": "Fɔɔnnɛ Yeesus à kpaaghà min giɓ anɛ̀n lɛ: Ɓìɓe ɓyɔɔ ɓi ti ɓìcenɛn. "
    },
    {
        "numVerset": "LUK.7.49",
        "verset": "Nni ɓumɓɛ ɓɛ ɗiɗìghà ǹɗaŋ ri nyi ɓɛ tumɛ̀ngà rìfèg ɓi mɛ̀rem maa lɛ: Rìkuu ɗi mum aɗi ɗyɛɛ ri lɛ, ɗi ɗyɛɛ̀ ceecenɛ̀n ɓum lɛ rì ɓìɓe miì? "
    },
    {
        "numVerset": "LUK.7.50",
        "verset": "Wɔ̀lɛ Yeesus à kpaaghà giɓ anɛ̀n lɛ: Rìgherɛ̀n ɗyɔɔ ɗi ghɛɓsii wɔ̀, kɛ̀na lɛ fyòoog."
    },
    {
        "numVerset": "LUK.8.1",
        "verset": "Ajɛ̀m ìnɛn, Yeesus à kɛ̀ɛ̀kɛ̀ɛ̀ghà lɛ rì ɓi bàn rì ɓi ɓìlɔ̀ŋ, di a làalamɓɛ̀n à kakàlì Syeesyee à Ɓɔlɛ à kìlɔ̀ŋ ki Bɛ̀ll. A ɓaghà ǹɗaŋ lɛ rì ɓɛ̀yilàg ɓii ǹtɛ̀ɗ rì ɓɛɓɛɛ̀, "
    },
    {
        "numVerset": "LUK.8.2",
        "verset": "rì ɓɛ̀yiɓ ɓɛdɛŋ ɓɛ à nàɓkà ɓìɓeɓtàg ɓi mɛghay ɓi ɓɔ, à ki wɔ̀ɔ̀zi ɓɔ tìroɓ tidɛŋ; ɓɛ̀yiɓ ɓɛǹ ɓɛ ɓaghà lɛ: Rì Marii Madelɛn ànɛ ɓìɓeɓtàg ɓi mɛghay ɓi kpagà ɓi nyoo taàɓɛ̀ɛ̀, "
    },
    {
        "numVerset": "LUK.8.3",
        "verset": "rì Zyaanɛ à gili Cuza ànɛ à ɓaghà m̀ɓèŋì-ìkum wu Eroodɛ, rì Soosana, rì ɓɛ̀yiɓ ɓɛdɛŋ tì lɛɛ̀gwey ɓɛ ɓɛ ghɛɛghɛ̀ɓsìghà ɓɔ rì ìkum waa."
    },
    {
        "numVerset": "LUK.8.4",
        "verset": "Nni coo gwìy ì ɓum ì taŋzɛ̀ngà; ɓum ɓɛ pɛsàg yì bàn lɛ bàn lɛ ɓɛɛ yu Yeesus a nyoo; fɔɔnnɛ à tekà min ɓɔ dàɗkì ìnɛ: "
    },
    {
        "numVerset": "LUK.8.5",
        "verset": "Ŋwaàdɛŋ yɛ̀ɛ kɛ̀ngà kì mìsi boo ì ɓyom yìì nni yɛ̀ɛ à mìmìskà, boo ìdɛŋ ì kɛ̀n kì kpìi ɓi bee aɗyoo, ɓɛ̀ghaàgh-bee ɓɛ ɓɛɛ̀dàg yɔ̀, tììlì ti ki ɗi yɔ̀ bimiɗ. "
    },
    {
        "numVerset": "LUK.8.6",
        "verset": "Gàɓ ìdɛŋ ì kpì ɓi gɔ̀g; yɛ̀ɛ ì ròòghà, ì womdàg ɓisuulɛ zi i ɓaghà kìgbag. "
    },
    {
        "numVerset": "LUK.8.7",
        "verset": "Fɔɔnnɛ gàɓ ìmbog ì kɛ̀ngà kì kpìi ɓi nyìinyìm à ɓìkàrag, ɓi roòsɛ̀n nɗaŋ ri boo ìnɛ̀n ɓi laatàg yɔ̀. "
    },
    {
        "numVerset": "LUK.8.8",
        "verset": "Gàɓ ìmbog ì kpìghà ɓi syeesyee à zi, yɛ̀ɛ ì ròòghà, ì wumgì lɛ ǹɗyèm wufog, ɓìɗùn mɛ̀tin mɛtaǹ. Yɛ̀ɛ Yeesus à kpaaghà fɔlɔɔ, nni à kalìghà ɓɔ jɛ̀ɛ̀ aɗyòò lɛ: Ŋwaànɛ à rì rì mɛ̀reè, mɛ lɛ à wog, à wog."
    },
    {
        "numVerset": "LUK.8.9",
        "verset": "Ɓɛ̀yilàg ɓe Yeesus ɓɛ tɔkà nyi kìɓan ki dàɗkì ìnɛn ì rèsii. "
    },
    {
        "numVerset": "LUK.8.10",
        "verset": "Nni Yeesus à ɓakà ɓɔ lɛ: Ɓi ɓɛg wìn, Bɛ̀ll à mɛ rèsi mini ɓìɓan ɓi ɓi kìlɔ̀ŋ kii, ɓi ɓi ɓaghà di ɓi kaka a rìnyam, wɔ̀lɛ ɓi ɓɛg ànɛ a ɓum ɓɛmbog, ɓìɓan ɓi ɓi ri ɓɔ yɛ̀ɛ dàɗkì lɛ di ɓɛɛ ɓa lɛ, ɓaa soo seesèè, ɓɛ̀ kɛɛ̀ ghɛn, ɓaa soo ki wowòg, ɓɛ̀ kɛɛ̀ yi."
    },
    {
        "numVerset": "LUK.8.11",
        "verset": "Azi anɛ ɓi dàɗkì ìnɛn àrì lɛ: Boo ì ɓyom yɛ̀ɛ rì ɓi sìg à jɛ̀ɛ̀ ì Bɛ̀ll. "
    },
    {
        "numVerset": "LUK.8.12",
        "verset": "Ɓɛ̀roɓɛ ɓɛ ri ɓi tim̀ à bee, ɓɔ yɛɛ rilàg lɛ, i ɓaa wog jɛ̀ɛ̀ ì Bɛ̀ll, Satàn a yùy ɓɔ yɔ̀ ki pisii ɓi mɛ̀rem lɛ ɓɛɛ rɔɓ kɛ̀ ɓɛɛ̀ gherɛn, ɓɛ ki mɛ̀n cɛɓ. "
    },
    {
        "numVerset": "LUK.8.13",
        "verset": "Ɓɛ̀roɓɛ ɓɛ ri ɓi tìcɔg ɓɛ ri ɓumɓɛ ɓɛ ti i ɓɛ woogh jɛ̀ɛ̀ ì Bɛ̀ll, ɓɛ ghaɓ yɔ̀ rì kìnyàà kìɓan kifog, ɓɛ̀ kɛɛ̀ càɗ jɛ̀ɛ̀ ìnɛn lɛ yɛ̀ɛ ɓag gàŋ ɓi mɛ̀rem maa; i mɛ̀fèèghrɛn mɛ kpaŋi a lɔ̀ŋkaa, ɓɛ naŋ rìgherɛ̀n. "
    },
    {
        "numVerset": "LUK.8.14",
        "verset": "Boo ìnɛ ì kpìghà ɓi ɓìkàrag ì rèsii ɓɛ̀roɓɛ ɓɛ rilàg lɛ, i ɓɛ woogh jɛ̀ɛ̀ ì Bɛ̀ll, ɓyom ɓi lɛ, rì cɛɛ̀-ǹɗem ànɛ ɓi ɓìɓan ɓi zɛy rì zɛy, rì rìyɛ̀y ɗi zi, ɓi duŋzì rìgherɛ̀n ɗyaa, ɗi rɔɓ bee ri bee, ɗyɛ̀ kɛɛ̀ wum ɓidùn ɓi lɛ ɓɛ kɔs. "
    },
    {
        "numVerset": "LUK.8.15",
        "verset": "Boo ìnɛ ì kpìghà ɓi zi i m̀fɔmɛn yɛ̀ɛ ri fɛlɛ yɛ̀ɛ ɓɛ̀roɓɛ ɓɛ ti ɓɛ wokì jɛ̀ɛ̀ ì Bɛ̀ll syeesyee à rìwog, ri mɛ̀rem mɛ syeesyee mɛ mɛ ki rì mɛ̀tɛnɛn, ɓɛ ɓeŋ̀ yɔ̀, ɓɛ ki wum ɓiɗùn lɛ kìsììrì kaa."
    },
    {
        "numVerset": "LUK.8.16",
        "verset": "Ŋwaà yin lɛ à ròòsì lamɓà lɛ a sigtɛn nyi rì kìbɔkɔ̀, nsoò lɛ a rɛsi nyi a ɓyomɓilɔ̀ŋ ɓii zi; com ki à rì lɛ à kì ki ri lɛ, a saagh nyi ɓi com aɗyòò, lɛ i mum à ɗiŋii yì ɓi naa, à ghɛnɛ̀n. "
    },
    {
        "numVerset": "LUK.8.17",
        "verset": "Kɛ̀ɛ̀ kìɓan kìdɛŋ ki a rìnyam ki ki ri ɓiì rɔ̀ɓi lɛ ki yilɛɛ ɓì; nsoò dwìɗ idɛŋ yàa rɔ̀ɓ ɓi kɛ̀ɛ̀ kì kpagii dan. "
    },
    {
        "numVerset": "LUK.8.18",
        "verset": "Ɓì konàg lɔŋ ri riwog ɗi ɓì ti ɓì wokì ɓìɓan ɓi Bɛ̀ll; ɓisuulɛ, ŋwaànɛ à rì rì com innɛ ɓɛ ri ɓiì fatii, wɔ̀lɛ roànɛ à rì kɛ̀ɛ̀ kɔ ɓɛ ɓatɛ̀n nsoò maa gàɓ ànɛ nyiì fèfeg lɛ à rì rì nyi."
    },
    {
        "numVerset": "LUK.8.19",
        "verset": "Jɛɛ rì ɓɛ̀geni ɓɛ Yeesus ɓɛ yughày lɛ ɓɛɛ ghɛǹ nyi wɔ̀lɛ, ɓɛ ɓaghà ɓì lɛ ɓɛ kpaŋ nyi jàŋbog lɛ gwìy ì ceeghà. "
    },
    {
        "numVerset": "LUK.8.20",
        "verset": "Fɔɔnnɛ ɓɛ kpaaghà nyi lɛ: Gaa rì ɓɛ̀goni ɓɛ ri fɛnii ɓi dan, ɓɛɛ̀ ki kɔ̀nkɔn lɛ ɓɛɛ̀ ghɛǹ wɔ̀. "
    },
    {
        "numVerset": "LUK.8.21",
        "verset": "Nni Yeesus à ɓàkà ɓɔ lɛ: Jɛɛ wɛ̀m rì ɓɛ̀geni ɓɛ̀m, ɓɛ ri ɓɛ̀roɓɛ ɓɛ ti ɓɛ wokì jɛ̀ɛ̀ ì Bɛ̀ll ɓɛ ki kì yɛ̀ɛ ì kpaa."
    },
    {
        "numVerset": "LUK.8.22",
        "verset": "Ŋwos adɛŋ, Yeesus à ɓɔkà ɓi kìkɔm rì ɓɛ̀yilàg ɓii, à kpaa ɓɔ lɛ: Ti syàana cɛcɛɗ ki riɓày. Fɔɔnnɛ ɓɛ pɛsɛ̀ngà lɛ ɓɛɛ syaà. "
    },
    {
        "numVerset": "LUK.8.23",
        "verset": "Yɛ̀ɛ ɓɛ kɛnkɛni ɓi kìkɔm, fìlo fi teɗ Yeesus; nni coo bɛ̀ɓ ì tumɛ̀ngà rìfɛɓsì ɓi rìɓày lɛɛ̀gwey, lèg ànɛ lɛ kìkɔm ki ɓaghà lɛ ki ɓim, ɓɔɔ ki cùù. "
    },
    {
        "numVerset": "LUK.8.24",
        "verset": "Nni ɓɛ̀yilàg ɓɛ tyoŋdɛ̀ngà Yeesus a nyoo, ɓɛ tum nyi rìghèmzì di ɓɛɛ̀ kpaakpaa lɛ: Ǹɗèsàg, ǹɗèsàg, ti cuu yɛɛ lɛ̀. Nni à ghèmbɛ̀ngà, à fwààdɛ̀n lɛ rì bɛ̀ɓ, rì ɓìkus ɓi riɓày, ɓyom ɓìn ɓi maarɛ̀n lɛ tɛ̀tɛ̀rɛ̀ɛ̀, jàŋ i sugtì lɛ fyòoog. "
    },
    {
        "numVerset": "LUK.8.25",
        "verset": "Nni Yeesus à tɔkà ɓɛ̀yilàg ɓii lɛ: Righerɛ̀n ɗin ɗyɛɛ̀ mbe? Yɛ̀ɛ ìris wu ɓangà ɓɔ, nni ɓɛ kuuràkà, ɓɛ ki tɔɔtɔɔ̀ghrɛ̀n ɓɔ rì ɓɔ lɛ: Rìkuu ɗi mum aɗi ɗyɛɛ ri lɛ, ɗi ɗi tɔkì bɛ̀ɓ, rì mɛ̀nig com ki ɓyɛɛ ki ɓyɔɔ ki kì nyi mɛ̀wog?"
    },
    {
        "numVerset": "LUK.8.26",
        "verset": "Nni ɓɛ kpagà ɓi kìlɔ̀ŋ ki ɓumɓɛ a Geraza, ki ki ɓaghày lɛ kɔ cɛcɛɗ, Galile cɛcɛɗ. "
    },
    {
        "numVerset": "LUK.8.27",
        "verset": "Yɛ̀ɛ Yeesus à sɛngày kìkɔm, nni ŋwaàdɛŋ ànɛ à ɓaghà rì kìɓeɓtàg ki nghay ɓi bàn ìnɛn, à yughà kì tuusɛɛ rì nyi. Ki ɓaghà di kaa finɛn yɛ̀ɛ ŋwaànɛ̀n à rɔ̀ɓkà kìtòn zɛy lɛ kɔɔ̀kɔɔ̀, kɛ̀ɛ laati ɓi naa, à lalày lɔŋ ɓi dɛm i zɔ̀ŋ. "
    },
    {
        "numVerset": "LUK.8.28",
        "verset": "Yɛ̀ɛ ŋwaànɛ̀n à ghɛngà Yeesus, à kpì nyi a mɛ̀kòò, à syan jɛ̀ɛ̀ aɗyòò lɛ: Yeesus, Man à Bɛ̀ll ànɛ à teŋmɛɛ kɛ̀ɛ̀ vèg, ki ri wɔ̀ la ri mɛ̀? M̀ɓɔ̀ŋzaagh wɔ̀, kɔɔ yeesi ɓaà mɛ. "
    },
    {
        "numVerset": "LUK.8.29",
        "verset": "À kpaaghà fɔlɔɔ ɓisuulɛ, Yeesus à kàŋkàŋgà kìɓeɓtàg ki nghay lɛ, kɛɛ kpaŋ ɓi ŋwaànɛ̀n. Kìɓeɓtàg ki ǹghay kìn ki yeèyèèsìghà ŋwàanɛ̀n ɓyààmɛ̀n lɛɛ̀gwey; ɓi ɗi lɛ ɓɛɛ ɓɛŋ̀ nyi kɛ̀ɛ dèŋdeŋ, ɓɛ ǹkàgàg nyi ɓɛn ɗì mɛ̀sɛ̀ŋi mɛ bɔŋ lɛ, rì ɓyàg rì mɛ̀kòò, kìɓan kifog, àa nti à pwagì bɛn yiǹ, kìɓeɓtàg ki nghay kìn ki tini nyi lɛ a kɛǹ kì dèŋdeŋi ɓi mɛ̀reɓ. "
    },
    {
        "numVerset": "LUK.8.30",
        "verset": "Nni Yeesus à tɔkà nyi lɛ: Ù rì ɗii lɛ ghɛn? Ŋwaànɛ̀n à bàg nyi lɛ: Ǹɗì ɗii lɛ: Ɓìtuu, ɓisuulɛ ɓìɓeɓtàg ɓi mɛghay ɓi ɓaghà nyi bi nyoo ɓìtuu lɛ ɓìtuu. "
    },
    {
        "numVerset": "LUK.8.31",
        "verset": "Fɔɔnnɛ ɓìɓeɓtàg ɓi mɛghay ɓìn ɓi ɓɔɔ̀ɓɔ̀ŋzìghà Yeesus lɛ, kɛ̀ɛ rom ɓyɔ lɛ ɓyɛ̀ kɛǹ ɓi rìɓee ɗi ɓiɓeɓtàg ɓi mɛghày. "
    },
    {
        "numVerset": "LUK.8.32",
        "verset": "Coo kituu ki jèè ki ɓaghà wɔɔ jàŋbog, ki ɗiɗi ɓyaaɓi ɓi dòn aɗyòò. Fɔɔnnɛ ɓìɓeɓtàg ɓi mɛghay ɓi ɓɔŋzàkà Yeesus lɛ, a caɗ ɓyɔ, ɓyɛɛ kɛǹ kì ɗiŋii ɓi kìtuu ki jèè kiǹ, nni Yeesus à gherɛ̀ngà. "
    },
    {
        "numVerset": "LUK.8.33",
        "verset": "Ɓìɓeɓtàg ɓi mɛghay ɓi kpaŋ min ɓi ŋwaànɛ̀n, ɓi ɗiŋì ɓi kìtuu ki jèè. Fɔɔnnɛ jèè yi kɛɛ̀ghrɛ̀ngày ɓi dòn aɗyòò, yi suùrɛ̀n ɓi rìɓày, yi cuu mɛnig. "
    },
    {
        "numVerset": "LUK.8.34",
        "verset": "Yɛ̀ɛ ɓɛ̀ɓèŋì-jèè ɓɛ ghɛngà kìɓan kiǹ, nni ɓɛ ghɛŋìghà, ɓɛ kɛǹ kì sààtii ɓɔlɛ ànɛ̀n ɓi bàn, rì ɓi jɛ̀m i ɓilɔ̀ŋ. "
    },
    {
        "numVerset": "LUK.8.35",
        "verset": "Fɔɔnnɛ ɓum ɓɛ pɛsàkày lɛ ɓɛ yuù kìghɛɛ̀ kìɓan ki ki kilɛ̀ngà kiǹ; ɓɛ tanɛ̀ngà ŋwaànɛ ɓìɓeɓtàg ɓi mɛghay ɓi pɛsɛ̀ngà ɓi nyoo ànɛ̀n di à kɔ̀kɔrii Yeesus a mɛ̀kòò, nyi rì ɓìlàà ɓi nyoo, à ki ɓa ɓi nyimiɗ, nni ɓɛ risìghà. "
    },
    {
        "numVerset": "LUK.8.36",
        "verset": "Ɓumɓɛ ɓɛ ghɛngà kìɓan kiǹ kìcèm, ɓɛ kpaaghà ɓɛ̀roɓɛ ɓɛ yuyùghày ɓɛǹ, yɛ̀ɛ Yeesus à wɔ̀ɔ̀zìghà ŋwaànɛ à ɓaghà rì ɓìɓeɓtàg ɓi mɛghay. "
    },
    {
        "numVerset": "LUK.8.37",
        "verset": "Nni ɓumɓɛ ɓi kìlɔ̀ŋ ki lɛ Geraza ɓɛ kpaaghà Yeesus lɛ a pɛsɛn ɓi kìlɔ̀ŋ kaa, a ghaagh fìràɓ, ɓisuulɛ ìris wu ɓangà ɓɔ lɛɛ̀gwey. Nni Yeesus à ɓɔkà ɓi kìkɔm, à sugtì a Galile. "
    },
    {
        "numVerset": "LUK.8.38",
        "verset": "Fɔɔnnɛ ŋwaànɛ ɓìɓeɓtàg ɓi mɛghay ɓi kpagà ɓi nyoo ànɛ̀n à ɓɔ̀ɔ̀ɓɔ̀ŋzàkà Yeesus lɛ, nyii nɔɔ̀ti ànɛ̀n, wɔ̀lɛ Yeesus à ɓèèdɛ̀ng, à kpaa ŋwaànɛ̀n lɛ: "
    },
    {
        "numVerset": "LUK.8.39",
        "verset": "Sugha a mɛɛ mɔɔ, u kpaa ɓum ɓɔɔ com ki Bɛ̀ll àa kìi wɔ̀; fɔɔnnɛ ŋwaànɛ̀n à sukà min, à lààlàmɓɛ̀n com ki Yeesus à kìghà nyi bàn bimiɗ."
    },
    {
        "numVerset": "LUK.8.40",
        "verset": "Yɛ̀ɛ Yeesus à sukày rìkɛ̀ɛ̀ ɗi à ɓaghày cɛcɛɗ ki riɓày, nni gwìy ì ɓum ì ghàɓkà nyi, ɓisuulɛ ɓɛ̀sɛ̀ɛ̀ ɓɛ̀cèm ɓɛ ɓoŋɓòŋgà nyi. "
    },
    {
        "numVerset": "LUK.8.41",
        "verset": "Fɔɔnnɛ ŋwaàdɛŋ ɗii lɛ Zyayirus, ànɛ à ɓaghà ǹlàmì ànɛ ɓi naà-bɔ̀ŋzɛ̀n, à yughày Yeesus a nyoo, à kpì nyi a mɛ̀kòò, à ɓɔ̀ŋzì nyi lɛ a yu a mɛɛ mii, "
    },
    {
        "numVerset": "LUK.8.42",
        "verset": "ɓisuulɛ, à ɓaghà lɔŋ maa man bog, àncèm giɓ, di à ti bèg ǹtɛ̀ɗ rì yiɓɛɛ̀; nni man ancèm à kɔ̀ɔ̀kɔ̀ɔ̀sìghà. Yɛ̀ɛ Yeesus à kɛ̀nkɛ̀ngà wɔɔ, gwìy ì sììsììrìghà nyi lɛɛ̀gwey."
    },
    {
        "numVerset": "LUK.8.43",
        "verset": "Nni giɓ adɛŋ à ɓaghà wɔɔ, bwaɓ yi kpaŋkpàŋ nyi, di à ti ɓi fìroɓ fìn bèg ǹtɛ̀ɗ rì yiɓɛɛ̀; à ɓaghà di à mɛ yogsi ɓɔɔ ɓyom ɓii ɓɛ̀cèm a ɓɛ̀ɗɔgtà, nsoò kìbog ki ɓi ɓɔ, ki wɔɔ̀zìghà ɓì nyi. "
    },
    {
        "numVerset": "LUK.8.44",
        "verset": "Fɔɔnnɛ giɓ anɛ̀n à cègày Yeesus ajɛ̀m, à kòm rìkeɓ ɗii ɗi kilàà, bwaɓ yi yi kpaŋkpàŋgà nyi yi ghas kì renɛɛ lɔŋ wɔɔ foo. "
    },
    {
        "numVerset": "LUK.8.45",
        "verset": "Nni Yeesus à tɔkà lɛ: Ghɛn yɛɛ komi mɛ̀ lɔɔ? Ɓum ɓɛ̀cèm ɓɛ ɓaghà ɓɛ ti ɓiì rooroòzɛ̀n, nni Pyɛɛri à ɓakà nyi lɛ: Ǹɗèsàg, ɓum ɓɛɛ ceŋzɛɛ wɔ̀ lɛ, ɓɛ ki sìisiìrì wɔ̀. "
    },
    {
        "numVerset": "LUK.8.46",
        "verset": "Wɔ̀lɛ Yeesus à pɛ̀ɛ̀zì nyi lɛ: Mum à kòmi mɛ̀, ɓisuulɛ, ǹwoogh yɛ̀ɛ ìtèɗ wudɛŋ wu kpaŋiì mɛ̀ ɓi nyòò. "
    },
    {
        "numVerset": "LUK.8.47",
        "verset": "Yɛ̀ɛ giɓ anɛ̀n à ghɛngà lɛ, kìɓan ki àa kìi ki yiìdi a rìnyam, nni à yùghà kì kpìi Yeesus a mɛ̀kòò di a nìighniŋdɛ̀n, à kpaa nyi ɓi mis mɛ ɓum ɓɛ̀cèm ɓisuucɛ nnɛ àa kòmi nyi, rì yɛ̀ɛ àa ghàsi kì wɔ̀ni lɔŋ yɛ̀ɛ àa kòmi nyi. "
    },
    {
        "numVerset": "LUK.8.48",
        "verset": "Fɔɔnnɛ Yeesus à kpaaghà min nyi lɛ: Gɔ̀n yɛ̀m! rìgherɛ̀n ɗyɔɔ ɗi ghɛɓsii wɔ̀, kɛ̀na lɛ fyòoog!"
    },
    {
        "numVerset": "LUK.8.49",
        "verset": "Yeesus à kaka à kpaakpàà giɓ anɛ̀n fɔlɔɔ, nni mum à pɛ̀sɛ̀ngày a mɛɛ mɛ nlàmì ànɛ ɓi naà-bɔ̀ŋzɛn, à yù kì kpaa lɛ: Zyayirus, gɔ̀n yɔ̀ɔ̀ i ti kìloŋ, kɔ̀ɔ yeesi ti ǹɗèsàg zɛy. "
    },
    {
        "numVerset": "LUK.8.50",
        "verset": "Kìɓan kifog, Yeesus à wokà kìɓan ki ŋwaànɛ̀n à kpaaghà, fɔɔnnɛ à kpaaghà Zyayirus lɛ: Kɔ̀ɔ risi! Lɔŋ ǹtyweeyi wɛɛ̀wu ɓaya rì wɔ, di gɔ̀n yɔ̀ɔ̀ yɛ̀ɛ ɓa rì cɛɓ. "
    },
    {
        "numVerset": "LUK.8.51",
        "verset": "Yɛ̀ɛ à kpagà a mɛɛ mɛ ŋwaànɛ̀n à gherɛ̀ngà ɓì lɛ, ɓum ɓɛɛ ɗiŋi ɓi naa ǹɗaŋ ri nyi, i ki cee ɓi lɛ, rì Pyɛɛri rì Zyaŋ rì Zyag, rì ɓɛ̀yalì man ànɛ̀n, ɓɛɛ̀ɓɛ à càɗkà lɛ ɓɛɛ ɗiŋì. "
    },
    {
        "numVerset": "LUK.8.52",
        "verset": "Ɓum ɓɛ̀cèm ɓɛ rɔŋɗɔ̀ŋgà ɓìkiŋ di ɓɛɛ̀ sàasarɛ̀n rì ǹɗemi-kɛŋɛn ɓisuu man ànɛ̀n. Nni Yeesus à kpaaghà min ɓɔ lɛ: Kɛ̀ ɓi rènɗen, a wii ɓi, à rì ɓi fìlo. "
    },
    {
        "numVerset": "LUK.8.53",
        "verset": "Ɓumɓɛ̀n ɓɛ fengàkà nyi, lɛ ɓɛ yighà saaɗ lɛ mutyàà rì kìloŋ. "
    },
    {
        "numVerset": "LUK.8.54",
        "verset": "Kìɓan kifog Yeesus à ɓangà man ànɛ̀n ɓi càg, à kpaa jɛ̀ɛ̀ aɗyòò lɛ: Mutyàànɛ pɛ̀sɛn aɗyòò. "
    },
    {
        "numVerset": "LUK.8.55",
        "verset": "Nghay wu ŋwɔɓti wu sugtìì, à ghàs kì pɛ̀sɛɛ aɗyòò, Yeesus à tɔg min lɛ ɓɛɛ fa nyi ɓìɗilàg. "
    },
    {
        "numVerset": "LUK.8.56",
        "verset": "Ɓɛ̀yalì man ànɛ̀n ɓɛ kuuràkà lɛɛ̀gwey, wɔ̀lɛ Yeesus à siitàg ɓɔ lɛ: Ɓɛ̀ kɛɛ̀ kpaa mum kìɓan ki ki kilɛ̀ngà kiǹ."
    },
    {
        "numVerset": "LUK.9.1",
        "verset": "Nni Yeesus à taŋzɛ̀ngà ɓɛ̀yilàg ɓii ǹtɛ̀ɗ rì ɓɛɓɛɛ̀, à fa ɓɔ itèɗ wu nàɓɛn ɓiɓeɓtàg ɓi mɛghay mɛ̀kuu mɛ̀cèm, rì wulɛ ɓɛɛ wɔɔ̀wɔ̀ɔ̀zì ɓɛ̀roroɓ. "
    },
    {
        "numVerset": "LUK.9.2",
        "verset": "Fɔɔnnɛ à romgà ɓɔ lɛ, ɓɛɛ kɛǹ ki làalam̀ɓɛ̀n Syeesyee à Ɓɔlɛ à kìlɔ̀ŋ ki Bɛ̀ll ɓɛ ki wɔ̀ɔwɔɔ̀zì ɓɛ̀roroɓ. "
    },
    {
        "numVerset": "LUK.9.3",
        "verset": "Nni à kpaaghà ɓɔ lɛ: Kɛ̀ ɓi ɓanɛn com yɛ̀ɛ ɓi kɛ̀nkɛ̀n, kɛ̀ ɓi teɗ nsoò kìgeŋ, nsoò ɓàm, nsoò com kiɗiyɛn, nsoò mɔ̀ɔ̀ni, nsoò ɓìlàà ɓiɓɛɛ̀. "
    },
    {
        "numVerset": "LUK.9.4",
        "verset": "Naa bimiɗ ìnɛ ɓɛ ghaɓi mìni wɔɔ, kɔ̀riina ɓi naa ìnɛ̀n, à kpaŋ yɛ̀ɛ ɓi rì wɔɔ ɓiì pɛ̀sɛɛ lɛ ɓi ghaàgh. "
    },
    {
        "numVerset": "LUK.9.5",
        "verset": "Jàŋ bimiɗ ìnɛ ɓɛ beni mìni kì ghàɓi, kùrina kùrùɓu ànɛ mìni ɓi mɛ̀kòò di ɓì ti ɓiì pɛ̀sɛɛ ɓi bàn ìncèm, rìkì ɗiǹ ɗyɛ resi zɛ̀ɗ yaà. "
    },
    {
        "numVerset": "LUK.9.6",
        "verset": "Fɔɔnnɛ ɓɛ̀yilàg ɓɛǹ ɓɛ kɛngà, ɓɛ rereni ɓìlɔ̀ŋ di ɓɛɛ̀ kakali ɓum Syeesyee à Ɓɔlɛ, ɓɛ wɔɔ̀wɔ̀ɔ̀zì ɓum jàŋbimiɗ."
    },
    {
        "numVerset": "LUK.9.7",
        "verset": "Yɛ̀ɛ Eroodɛ à wokà gɛ ɓìɓan bimiɗ ànɛ Yeesus à kìkìghà ànɛn, ɗyomzɛ̀n ɗi ɗim nyi, ɓisuulɛ ɓum ɓɛdɛŋ ɓɛ kpaakpààghà lɛ: Zyaŋ ànɛ̀n yɛɛ ghem̀ɓɛɛ yì a nyɔ̀ɛ̀y. "
    },
    {
        "numVerset": "LUK.9.8",
        "verset": "Ɓum ɓɛmbog lɛ Eli ànɛn yɛ̀ɛ resɛɛ tì; ɓɛdɛŋ tì lɛ, kìbog ki ɓi ɓɛ̀kpaŋzì-ɓìɓan ɓɛ abɛ̀y kɛɛ ghemɓɛɛ yì a nyɔ̀ɛ̀y. "
    },
    {
        "numVerset": "LUK.9.9",
        "verset": "Fɔɔnnɛ Eroodɛ à tɔɔ̀ghtɔ̀ɔ̀ghrɛ̀ngà rì ǹɗem lɛ: Mɛ̀ɛmiɗ yɛɛ kpaaghà lɛ, ɓɛɛ ren ǹto wu Zyaŋ; nni roànɛ rìkem ɗyɛɛ̀ pàpas mɛ ànɛ, nyi ri ɓà ghɛn? Fɔɔnnɛ à kaakààghà bee inɛ lɛ a ghɛǹ Yeesus."
    },
    {
        "numVerset": "LUK.9.10",
        "verset": "Nni ɓɛ̀yilàg ɓɛ Yeesus à romgà ɓɛ sugtìghày, ɓɛ kpaa nyi ɓìɓan ɓìcèm ɓi ɓɛ kighày, fɔɔnnɛ à syògà ɓɔ lɛ ɓɛɛ kɛǹ kìpàs ɓi bàn ìdɛŋ ɗii lɛ Bɛdsayida. "
    },
    {
        "numVerset": "LUK.9.11",
        "verset": "Yɛ̀ɛ ɓìtuu ɓi ɓum ɓi wokà jàŋ inɛ à ɓaghà, nni ɓi nɔɔtàkà nyi wɔɔ, Yeesus à ghàɓ ɓɔ lɛ syeesyee, à kpaakpaa ɓɔ ɓɔlɛ̀ à kìlɔ̀ŋ ki Bɛ̀ll, à ki wɔ̀ɔwɔɔ̀zì ɓumɓɛ ɓɛ ɓaghà rì rìkɛŋ ɓi nyòò."
    },
    {
        "numVerset": "LUK.9.12",
        "verset": "Di ŋwos a ti ɓiì kɛ̀nkɛni, nni ɓɛ̀yilàg ɓii ǹtɛ̀ɗ rì ɓɛɓɛɛ̀ ɓɛ tyɛɛ̀tɛ̀ngày, ɓɛ kpaa nyi lɛ: Kali gwìy ì ɓum ìnɛ lɛ, yɛ̀ɛ kɛǹ ɓi ɓìlɔ̀ŋ rì ɓi jɛ̀m yi ɓilɔ̀ŋ ɓi ɓi ri fɛ jàŋbog, ɓɛɛ kaà fìlo, rì com ki ɓɛ rì lɛ ɓɛ ɗi, ɓisuulɛ jàŋ inɛ tì rì ìnɛ ì rì kɛ̀ɛ̀ com. "
    },
    {
        "numVerset": "LUK.9.13",
        "verset": "Yeesus à ɓàg ɓɔ lɛ: Mìniìɓɔmiɗ, faana ɓɔ ɓìɗilàg; wɔ̀lɛ ɓɛ̀roɓɛǹ ɓɛ kpaa nyi lɛ: Tì rì lɔŋ fɛ lɛ bìrɛs yitaǹ, rì ɓìzɛn ɓìɓɛɛ̀; tì rì lɛ tì lam ɓumɓɛ ɓɛ̀cèm di tì ɓa tii yì nya kìlaàgh ɓiɗilàg ɓidɛŋ ɓisu wàà. "
    },
    {
        "numVerset": "LUK.9.14",
        "verset": "Ɓumɓɛ̀n ɓɛ ɓaghà nunùg ɓum ɓɛ̀tɔɔsìm ɓɛtaǹ. Yeesus à kpaaghà ɓɛ̀yilàg ɓii lɛ: Kɔ̀ɔ̀siina ɓɔ ɓì gwìy ɓi gwìy; gwìy bog ɓum mɛ̀tin mɛɓɛɛ̀ rì ǹtɛ̀ɗ. "
    },
    {
        "numVerset": "LUK.9.15",
        "verset": "Nni ɓɛ̀yilàg ɓɛ kìghà lɔŋ yɛ̀ɛ Yeesus à kpaaghà, ɓɛ kɔɔ̀sì ɓumɓɛ̀n ɓɛ̀cèm ɓi zi. "
    },
    {
        "numVerset": "LUK.9.16",
        "verset": "Fɔɔnnɛ Yeesus à tekà bìrɛs yi kitaǹ yiǹ, rì ɓìzɛn ɓi kiɓɛ̀ɛ̀, à ɓegsì mis aɗyòò, à fa Bɛ̀ll ɓìtògsɛ̀n, à ɓɛkì bìrɛs, à syòngì ɓìzɛn, à fa min ɓyom ɓìn ɓìcèm rì ɓɛ̀yilàg ɓii, lɛ ɓɛɛ kaɓsi gwìy ì ɓum ìnɛ̀n. "
    },
    {
        "numVerset": "LUK.9.17",
        "verset": "Ɓum ɓɛ̀cèm ɓɛ ɗìghà, ɓɛ wuràg ɓɛ ki taŋzɛn ɓìɓɛghà ɓi ɓi rɔ̀ɓtàkà ɓi ron ɓìkàɗ ǹtɛ̀ɗ rì ɓiɓɛɛ̀."
    },
    {
        "numVerset": "LUK.9.18",
        "verset": "Ŋwos adɛŋ, di Yeesus a kìki bɔ̀ŋzɛ̀n kìpàs nɗaŋ ri ɓɛ̀yilàg ɓii nni à tɔkà ɓɔ lɛ: Gɛ ɓìtuu ɓi ɓum ànɛ a fèki ɓaà lɛ mɛ̀ ǹɗì ghɛn? "
    },
    {
        "numVerset": "LUK.9.19",
        "verset": "Fɔɔnnɛ ɓɛ̀yilàg ɓɛ ɓakà nyi lɛ: Ɓum ɓɛdɛŋ ɓɛɛ kpaaghi lɛ, ù rì Zyaŋ Bàɓtis, ɓɛmbog lɛ, wɔ̀ yɛɛ ri Eli, ɓɛmbog tì lɛ, ù rì kìbog ki ɓi ɓɛ̀kpaŋzì-ɓiɓan ɓɛ abɛ̀y, ki ki ghemɓɛɛ yì a nyɔ̀ɛ̀y. "
    },
    {
        "numVerset": "LUK.9.20",
        "verset": "Nni à tɔgtìghà ɓɔ lɛ: Mìniìɓɔmiɗ ɓi kpaaghi lɛ mɛ̀ ǹɗì ghɛn? Fɔɔnnɛ Pyɛɛri à ɓàkà nyi lɛ: Ù rì Kiris ànɛ Bɛ̀ll à romiì. "
    },
    {
        "numVerset": "LUK.9.21",
        "verset": "Yeesus à siitɛ̀n ɓɔ, à sììràg ɓɔ kì kpaà lɛ, ɓɛ̀ kɛɛ̀ kpaa ɓum lɛ nyii ri Kiris."
    },
    {
        "numVerset": "LUK.9.22",
        "verset": "Nni à ɓɔ̀ɓtìghà jɛ̀ɛ̀ lɛ: Ki ghɛɛ̀sɛɛ lɛ Man à mum a wog rìkɛŋ lɛɛ̀gwey; ɓɛ̀sɛ̀ɛ̀mɛn ɓɛ Ɓɛ̀yudɛ̀n rì ɓɛ̀pìrɛɛtìrɛ̀ ɓɛgwey, rì ɓɛ̀rèsàg-ɓìdɔ̀gsɛna ɓɛ rì nyi ɓiì roòzɛɛ, ɓɛ ki wey nyi; kìɓan kifog à ghèmɓɛ̀n ɓi ŋwos a kìraa."
    },
    {
        "numVerset": "LUK.9.23",
        "verset": "Ajɛ̀m ìnɛn Yeesus à kpaaghà ɓum ɓɛ̀cèm lɛ: Ŋwaànɛ ki kɔni lɛ a nɔɔ̀ti mɛ̀, à ghɛ̀ɛ̀sɛɛ kì roòzɛɛ nyimiɗ, à ki tɛ̀g kɔrɔs wìì ŋwos anɛ aɗyòò bimiɗ, fɔɔnnɛ à nɔ̀ɔ̀tì min mɛ, "
    },
    {
        "numVerset": "LUK.9.24",
        "verset": "ɓisuulɛ, mum ǹcèm ànɛ à rì ɓiì kɔ̀ni lɛ a kamɛn rì cɛɓ kii à rì kɔ ɓiì ɗimzii, ŋwaànɛ à ɓiì ɗimzii cɛɓ kii lɛ mɛ̀, nnyɛ̀ɛ ri kɔ ɓiì ghɛɓsii. "
    },
    {
        "numVerset": "LUK.9.25",
        "verset": "Ki ghɛɓsii mum cɛ lɛ a fɔ̀n ziinɛ bimiɗ di à ɗimzii cɛɓ kìì? "
    },
    {
        "numVerset": "LUK.9.26",
        "verset": "Ɓisuulɛ ŋwaànɛ à rì mɛ̀ ɓiì woògh ǹtoòrìɗ, nsoò lɛ à wog ɓìɓan ɓyɛm̀ ǹtoòrìɗ, Man à mum à woogh gɛ nyi girig ǹtoòrìɗ yɛ̀ɛ à yùugɛy ɓi rìkem ɗii, rì ɗì Seŋì, rì ɗi ɓumɓɛ titom ɓɛ ɓɛ ri ɓɛ̀tɛnɛn. "
    },
    {
        "numVerset": "LUK.9.27",
        "verset": "Ǹkalii mìni saaɗ à rìkpàà lɛ, kìgwey ki ɓi ɓumɓɛ ɓɛ rɛrɛlii ɓɛ, kaa cuu ɓi di ki ka ghɛn ɓi kilɔ̀ŋ ki Bɛ̀ll."
    },
    {
        "numVerset": "LUK.9.28",
        "verset": "Yɛ̀ɛ Yeesus à kpaaghà ɓìɓan ɓiǹ, mɛ̀ru mɛ ghaghìghà fɛlɛ yɛ̀ɛ taàraa; fɔɔnnɛ à tekà lɛ, rì Pyɛɛri, rì Zyaŋ rì Zyag ɓɛ ɓɔg ɓi dòn aɗyòò lɛ ɓɛɛ ɓɔŋzi Bɛ̀ll. "
    },
    {
        "numVerset": "LUK.9.29",
        "verset": "Yɛ̀ɛ Yeesus à kìkìghà bɔ̀ŋzɛ̀n, ìsu wii wu koɓsɛ̀n, ɓìlàà ɓii ɓi sug ɓì puɓ lɛ syaŋ̀syaŋ̀. "
    },
    {
        "numVerset": "LUK.9.30",
        "verset": "Fɔɔnnɛ ɓɛ sigmɛ̀ngà di à ti ɓiì tòtoogh ri ɓum ɓɛdɛŋ ɓɛɓɛɛ̀; ɓɛ ɓɛ ɓaghà lɛ rì Moyis rì Eli. "
    },
    {
        "numVerset": "LUK.9.31",
        "verset": "Ɓɔ yɛɛ resɛ̀ngày rì coo rigwey, ɓɛ kpaakpàà kìɓan ki risug ɗi Yeesus ɗi ɗi ghɛɛ̀sɛ̀ngà kì kìlɛɛ a Yorisalɛm. "
    },
    {
        "numVerset": "LUK.9.32",
        "verset": "Fɔɔnnɛ Pyɛɛri rì ɓɛ̀reŋkàŋ ɓii ɓɛ cuughà tìlo; yɛ̀ɛ ɓɛ ghemɓɛ̀ngà, ɓɛ ghɛn rìgwey ɗì Yeesus, rì ɓum ɓɛ kiɓɛ̀ɛ̀ ɓɛ à ɓaghà rì ɓɔ ɓɛ̀n. "
    },
    {
        "numVerset": "LUK.9.33",
        "verset": "Yɛ̀ɛ ɓumɓɛ̀n ɓɛ ɓaghà di ɓɛ ti lɛ ɓɛɛ ghasɛn rì Yeesus, nni Pyɛɛri à kpaaghà nyi lɛ: Ǹɗèsàg! ki rì kìrɔɔ di tì rɔ̀ɓi fɛ, tì toŋ ɓìlaa ɓiraa, kìfog ɓisuu wɔɔ, kìfog ɓisuu Moyis, kìfog ɓisuu Eli. À yighà gì ɓì com ki à kpaakpààghà. "
    },
    {
        "numVerset": "LUK.9.34",
        "verset": "Yɛ̀ɛ à kpaaghà fɔlɔɔ, nni kìkwìɗ ki yughà, ki riɓì ɓɔ, ìris wu ɓan ɓɛyilàg di ki ti ɓɔ ɓiì rìɓii. "
    },
    {
        "numVerset": "LUK.9.35",
        "verset": "Fɔɔnnɛ jɛ̀ɛ̀ ì ɓaghày ɓi kìkwìɗ lɛ: Roànɛ, à rì Man wɛm̀ ànɛ ǹɗɔ̀tɛ̀ngà, wooghna nyì. "
    },
    {
        "numVerset": "LUK.9.36",
        "verset": "Yɛ̀ɛ jɛ̀ɛ̀ ì tòòghrɛ̀ngà, ɓɛ sigmɛ̀n lɛ Yeesus à mɛ rɔ̀ɓ cɛ̀ncii. Ɓɛ̀yilàg ɓɛ nyamgà kìɓan ki ɓɛ ghɛngà kiǹ ɓi mɛ̀ru mɛ̀n, ɓɛ̀ kɛɛ̀ ɓùŋ mum kɔ."
    },
    {
        "numVerset": "LUK.9.37",
        "verset": "Ɓi duri tana, yɛ̀ɛ Yeesus rì ɓɛ̀yilàg ɓii ɓɛ sɛngày dòn, coo gwìy ì ɓum ì yughà kì ɓoŋì Yeesus. "
    },
    {
        "numVerset": "LUK.9.38",
        "verset": "Nni ɓi nyìinyìm à gwìy ì ɓum ìnɛ̀n, ŋwaàdɛŋ à syangà jɛ̀ɛ̀ aɗyòò lɛ: Ǹɗèsàg! kùrùg m̀ɓɔ̀ŋzaagh wɔ̀, pɛɓsɛn ɓà mɛ ŋwɔɓti wɛ̀m ànɛ, ɓisuulɛ nnyɛɛ ri lɔŋ maa m̀bobog wɛ̀m à man. "
    },
    {
        "numVerset": "LUK.9.39",
        "verset": "Kìɓeɓtàg ki nghay kidɛŋ ki ti lɛ, i ki sɛni ɓi nyi, à tumɛ̀n rìsyan a kɔ̀ɔ̀ à kìkì lɛ zaɗ zaɗ, di a fuufuùsì tìtyɛɛ; ki ti ki ɓalàg kìtètèɗ ki kiɓan lɛ kìɓeɓtàg ki ǹghay kìn kɛɛ caɗ nyi, ki mɛ fɔɔsi nyi lɛ kɔɔ̀kɔɔ̀. "
    },
    {
        "numVerset": "LUK.9.40",
        "verset": "Mɛ̀ɛ m̀ɓɔ̀ŋzaagh ɓɛ̀yilàg ɓɔɔ lɛ ɓɛɛ naɓ kìɓeɓtàg ki ǹghay kìn, nni ki n-yaagh ɓɔ rìnàɓ. "
    },
    {
        "numVerset": "LUK.9.41",
        "verset": "Yeesus à ɓàg lɛ: Mìni ɓumɓɛ ɓì rì kɛ̀ɛ̀ rìgherɛ̀n, ɓì ki ɓa ɓiɓeɓtàg ɓi ɓum ɓɛ! Ǹɗì ɓiì kɔ̀rii ti rì mìni ǹki nìniɗ ǹɗem rì ɓìɓan ɓin à kpaŋ fin? Yuiy fɛ rì man wɔɔ̀. "
    },
    {
        "numVerset": "LUK.9.42",
        "verset": "Yɛ̀ɛ mutyàànɛn à tyɛ̀ɛ̀tɛ̀ngà yɛ̀ɛ Yeesus, kìɓeɓtàg ki ǹghay ki sɛn ɓi nyi, ki roŋ ɓi zi, à tumɛ̀n rì kìkì lɛ zaɗ zaɗ; fɔɔnnɛ Yeesus à fwààdɛ̀ngà kìɓeɓtàg ki ǹghay, à wɔ̀ɔ̀zì ŋwɔɓti, à pɛ̀ɛ̀zì nyi rì seŋì. "
    },
    {
        "numVerset": "LUK.9.43",
        "verset": "Fɔɔnnɛ ɓum ɓɛ̀cèm ɓɛ ɓɛ ɓaghà wɔɔ ɓɛ kuuràkà rìgwey ɗi itèɗ wu Bɛ̀ll. Yɛ̀ɛ ɓum ɓɛ ɓaghà di ɓɛɛ̀ ka kuukuùghràg ɓɛ̀koŋnyoo ɓɛ ɓiɓan ɓɛ Yeesus à kìkìghà ɓɛǹ, nni à kpaaghà ɓɛ̀yilàg ɓii lɛ: "
    },
    {
        "numVerset": "LUK.9.44",
        "verset": "Ramina mɛ̀reè, ɓi wog kìɓan ki ǹ-yùu mìni kì kpaà ki. Ɓɛ ri ɓiì kàɓi Man à mum ɓi ɓyàg ɓi ɓum. "
    },
    {
        "numVerset": "LUK.9.45",
        "verset": "Kìɓan kifog, ɓɛ̀yilàg ɓii ɓɛ wokà ɓi azi anɛ ɓi rìkpaa ɗìn; ɗi rɔɓkà ɓɔ kìrìirìɓ lɛ ɓɛ̀ kɛɛ̀ yi azi anɛ miì, ɓɔɔ ki rirìsìghà nyi rìtɔg ɗi azi anɛ ɓi kìɓan kiǹ."
    },
    {
        "numVerset": "LUK.9.46",
        "verset": "Fɔɔnnɛ ɓɛ tumɛ̀ngà rìnyoònyòlɛ̀n lɛ ɓɛɛ yi ghɛn anɛ ɓi ɓɔ yɛɛ cee ɓɛ̀ro ɓɛmɓòg. "
    },
    {
        "numVerset": "LUK.9.47",
        "verset": "Yɛ̀ɛ Yeesus à yìghà com ki ɓɛ fefèkà ɓi mɛ̀rem maa, nni à tekà maa ŋwɔɓti, à rɛsì nyi ŋwɔŋì rì nyi, "
    },
    {
        "numVerset": "LUK.9.48",
        "verset": "à kpaa ɓɔ lɛ: Ŋwaànɛ à ghàɓi maa ŋwɔɓti ànɛ ɓi ɗii ɗyɛ̀m, di mɛ̀ɛmiɗ innɛ à ghàɓi; fɔɔnnɛ mum ǹcèm ànɛ à ghàɓi mɛ̀ à ghàɓi girig roànɛ à romgày mɛ̀ ɓisuulɛ roànɛ à ɓiì ɓiisɛɛ ki ghɛnɛɛ lɛsàaag ɓi nyìinyìm wìn, nnyɛɛ cee mìniìcèm."
    },
    {
        "numVerset": "LUK.9.49",
        "verset": "Nni Zyaŋ à tòòghrɛ̀ngà, à kpaa lɛ: Ǹɗesàg! tyàa ghɛɛ ŋwaàdɛŋ, di a nànaɓ ɓiɓeɓtàg ɓi mɛghay ɓi ɗii ɗyɔɔ, nni tyàa rèegh nyi, ɓisuulɛ à yingag ɓi nɗaŋ wis. "
    },
    {
        "numVerset": "LUK.9.50",
        "verset": "Fɔɔnnɛ Yeesus à ɓàkà Zyaŋ lɛ: Kɛ̀ ɓi règ nyi, ɓisuulɛ, ŋwaànɛ à yin ɓiì ɗùùɗuu ri mìni, à rì ɓi gàm yìn."
    },
    {
        "numVerset": "LUK.9.51",
        "verset": "Yɛ̀ɛ mɛ̀ru mɛ lɛ Yeesus a pɛsɛn ɓi ziinɛ mɛ ɓaghà dì mɛ ti jàŋbog, à rengà rì ǹɗem wii wucem lɛ, à kɛ̀ɛ a Yorisalɛm. "
    },
    {
        "numVerset": "LUK.9.52",
        "verset": "Fɔɔnnɛ à lokà kì romì ɓum beèbɛ̀y. Ɓumɓɛ̀n ɓɛ roŋì bee, ɓɛ kpaŋ ɓi maa kìlɔ̀ŋ àdɛŋ ànɛ a Samari lɛ ɓɛɛ pegsɛn ɓìɓan ɓi ɓi rìyù ɗii, "
    },
    {
        "numVerset": "LUK.9.53",
        "verset": "kìɓan kifog ɓɛ ghaɓkà ɓi nyi wɔɔ ɓisuulɛ à ɓaghà ɓiì kɛ̀nkɛ̀ni a Yorisalɛm. "
    },
    {
        "numVerset": "LUK.9.54",
        "verset": "Yɛ̀ɛ Zyaŋ rì Zyag ɓɛ ghɛngà fɔlɔɔ, ɓɛ tɔg nyi lɛ: Kan! tì yin lɛ tì tɔg lɛ ɗuu ɗyɛɛ sɛn yì aɗyoo ɗyɛɛ ɗigsi ɓumɓɛ? "
    },
    {
        "numVerset": "LUK.9.55",
        "verset": "Nni à lɔ̀ɔ̀ghrɛ̀ngày à nyɛɛdɛ̀n ɓɔ, à kpaa lɛ: Ɓì yii ɓi nya rìkuu ɗi ǹghay ɗi ɗi ri ɓi mìni. "
    },
    {
        "numVerset": "LUK.9.56",
        "verset": "Ɓisuulɛ, Man à mum à yùghà ɓi lɛ a ɗimzi ɓyɛɓ ɓi ɓum, à yùghà lɔŋ ɓyɔ kì ghɛɓsii. Fɔɔnnɛ ɓɛ kɛngà ɓi maa kìlɔ̀ŋ àdɛŋ."
    },
    {
        "numVerset": "LUK.9.57",
        "verset": "Yɛ̀ɛ ɓɛ ɓaghà ɓi bee, ŋwaàdɛŋ à kpaaghà Yeesus lɛ: Ǹɗì wɔ̀ ɓiì nɔ̀ɔ̀tii jàŋbimiɗ ìnɛ ù kɛ̀ɛ. "
    },
    {
        "numVerset": "LUK.9.58",
        "verset": "Nni Yeesus à ɓàkà nyi lɛ: Ɓìbina ɓi ri rì mɛ̀kuɓi, tììlì ti aɗyòò rì ɓìlaa, kìɓan kifog, Man à mum à rì kɛ̀ɛ̀ jàŋ inɛ a fɔɔ̀sag wɔɔ. "
    },
    {
        "numVerset": "LUK.9.59",
        "verset": "Fɔɔnnɛ Yeesus à kpaaghà ŋwaàmbog lɛ: Nɔ̀ɔ̀ti mɛ̀. Roànɛ̀n à ɓàg nyi lɛ: Ka cenɛn mɛ̀, nka ɓas̀ kì ɓòmi seŋi wɛ̀m. "
    },
    {
        "numVerset": "LUK.9.60",
        "verset": "Yeesus à ɓàg nyi lɛ: Càra ɓìloŋ ɓyɛɛ ɓom̀ ɓìloŋ ɓyaa, kìɓan kifog wɔ̀ɔ̀ kɛ̀na kì kakalii ɓum ɓɔlɛ à kìlɔ̀ŋ ki Bɛ̀ll. "
    },
    {
        "numVerset": "LUK.9.61",
        "verset": "Nni ŋwaàdɛŋ à kpaatìghà nyi lɛ: Kan, ǹɗì wɔ̀ ɓiì nɔ̀ɔ̀tii, nni ka càra mɛ̀, ǹghesɛn yì naa yɛ̀m ì ɓum. "
    },
    {
        "numVerset": "LUK.9.62",
        "verset": "Yeesus à ɓàg nyi lɛ: Ŋwaànɛ à rì lɛ, i à ɓeegh kìɓan, à tumɛn kɔ, wɔ̀lɛ kɛ̀ɛ kì kɔ lɛ, a fèfeg ɓiɓan ɓidɛŋ ɓi nyi ajɛ̀m, à ghɛ̀ɛ̀sɛɛ ɓi ri kìlɔ̀ŋ ki Bɛ̀ll."
    },
    {
        "numVerset": "LUK.10.1",
        "verset": "Ajɛ̀m ìnɛn, Kan à ɓɔ̀ɔ̀dìghà ɓɛ̀yilàg ɓɛdɛŋ mɛ̀tin mɛraa rì ǹtɛ̀ɗ à log ɓɔ kì romì beèbɛ̀y ɓɛ̀sɛ̀ɛ̀ ɓɛɓɛɛ̀ ɓɛɓɛɛ̀, ɓi bàn rì ɓi jàŋ yicèm yi nyimiɗ à ghɛ̀ɛ̀sɛ̀ngà wɔɔ ki kɛ̀ɛ. "
    },
    {
        "numVerset": "LUK.10.2",
        "verset": "Nni à kpaaghà ɓɔ lɛ: Mɛ̀saŋ mɛ teghɛɛ lɛɛ̀gwey, kìɓan kifog ɓɛ̀kìì-ɓìsay lɛsàg; ɓɔ̀ŋzaaghna min ŋwaànɛ à rì rì mɛ̀saŋ lɛ, a rom yì ɓɛ̀kìì-ɓìsay ɓɛ ɓɛɛ sàŋ nyi mɛ̀saŋ. "
    },
    {
        "numVerset": "LUK.10.3",
        "verset": "Kɛ̀ɛna, ǹɗomi mìni fɛlɛ yɛ̀ɛ ɓɔn ɓɛ jɔ̀ɔ̀ ɓi nyìinyìm à ɓìmonɗo. "
    },
    {
        "numVerset": "LUK.10.4",
        "verset": "Kɛ̀ ɓi teɗ mɔ̀ɔ̀ni, nsoò ɓàm, nsoò gòò, kɛ̀ ɓì tògsi mum ɓi bee. "
    },
    {
        "numVerset": "LUK.10.5",
        "verset": "Mɛɛ mɛcèm mɛ ɓi ɗiŋii wɔɔ, kaliina ɓumɓɛ miì lɛ: Fyòoog à Bɛ̀ll a ɓa ɓi mɛɛ mɛ. "
    },
    {
        "numVerset": "LUK.10.6",
        "verset": "I ŋwaà fyòoog à rì ɓi mɛɛ mɛncèm fyòoog wìn a ɓiì kɔ̀rii a lɔ̀ŋkii. Wɔ̀lɛ i ŋwaà fyòoog à yin ɓi mɛɛ mɛǹ, fyòoog wìn a ɓiì sugtii yi mìni ɓi nyòò. "
    },
    {
        "numVerset": "LUK.10.7",
        "verset": "Kɔ̀riina lɔŋ ɓi mɛɛ mɛǹ, ɓi ɗiɗì ɓi ki nɔnɔ ɓyom ɓi ɓɛ faa mìni wɔɔ, ɓisuulɛ, ǹkìì-kìsay a ghɛɛ̀sɛɛ kì ɓaà rì mɛ̀lèɓ; kɛ̀ ɓi dèŋdèŋ lɛ, ì ɓì rì ɓi naa ìnɛ, ɓì cee ɓi ìnɛ. "
    },
    {
        "numVerset": "LUK.10.8",
        "verset": "Bàn bimiɗ ìnɛ ɓì rì ɓiì ɗiŋii miì, i ɓɛ ghaɓi mìni lɛ syeesyee, ɓi ɗi com kìcèm ki ɓɛ ɓiì faà mìni wɔɔ. "
    },
    {
        "numVerset": "LUK.10.9",
        "verset": "Wɔ̀ɔ̀ziina ɓɛ̀roroɓ ɓɛ̀cèm ɓɛ ɓi bàn ìnɛn, ɓì kpaa ɓɔ lɛ: Kìlɔ̀ŋ ki Bɛ̀ll ki ti mìni jàŋbog. "
    },
    {
        "numVerset": "LUK.10.10",
        "verset": "Kìɓan kifog, bàn bimiɗ ìnɛ ɓì rì ɓiì ɗiŋii miì, ì ɓumɓɛ miì ɓɛ ghaɓi ɓi mini, kpaŋdɛɛna ɓi beègwey, ɓì kpaa lɛ: "
    },
    {
        "numVerset": "LUK.10.11",
        "verset": "Tì kùri kùrùɓu ànɛ ɓi bàn yìn ànɛ àa maɓkii ɓìsi ɓi mɛ̀kòò lɛ a ɓa fɛlɛ yɛ̀ɛ wusìnɛ̀ɗ wis. Kìɓan kifog yiina lɛ, kìlɔ̀ŋ ki Bɛ̀ll ki ti mìni jàŋbog. "
    },
    {
        "numVerset": "LUK.10.12",
        "verset": "Ǹkalii mìni lɛ: ŋwosi ɓɛyɔ̀m ɓaa ɓiisɛn ɓi ki nyɛnì rì ɓumɓɛ a Sɔdɔm yɛ̀ɛ à ri nyɛn ri ɓumɓɛ ɓi bàn ìnɛ̀n."
    },
    {
        "numVerset": "LUK.10.13",
        "verset": "Nyìighnyìg rì wɔ̀ Korazɛŋ, nyìighnyìg rì wɔ̀ Bɛdsayida, lɛ i dàm yi ɓiɓan yi yi mɛ kìlɛn yi fɛ a lɔ̀ŋkin yɛɛ kilɛn fɔlɔɔ a Tiir, rì a Sidɔŋ, di ɓumɓɛ wɔɔ ɓɛ lɔɔ̀ghrɛ̀ngà mɛ̀rem fìɗyàɓ, ɓɛ waatàg mɛ̀kùtì, ɓɛ ki siŋɗɛn kiɓu, lɛ ɓɛɛ resi ɓum bim ìnɛ ɓɛ woogh ɓisuu ɓiɓe ɓyaa. "
    },
    {
        "numVerset": "LUK.10.14",
        "verset": "Nni yiina lɛ, Bɛ̀ll à ri nyɛn ri mìni a cee rìnyɛn ɗi à ri nyɛn ri Tiir nsoò lɛ rì Sidɔŋ ŋwosi ɓɛyɔ̀m. "
    },
    {
        "numVerset": "LUK.10.15",
        "verset": "Nni wɔ̀ Kapɛrinawum, u fèfeg nya lɛ, ù ɓiì ɓɔɔgh ù kpaŋ aɗyoo? Èe èe ù ɓiì sɛnì, ù kpaŋ a nyɔ̀ɛ̀y. "
    },
    {
        "numVerset": "LUK.10.16",
        "verset": "I mum à woogh mìni, di mɛ̀ nnɛ à woogh; ŋwaànɛ à ɓeni mìni di à ɓèni mɛ̀; wɔ̀lɛ i mum à ɓèni mɛ̀ di, à ɓèni girig roànɛ à romgày mɛ̀."
    },
    {
        "numVerset": "LUK.10.17",
        "verset": "Fɔɔnnɛ ɓɛ̀yilàg mɛ̀tin mɛraa rì ǹtɛ̀ɗ ɓɛ sugtighày rì kìnyàà, ɓɛ kpaa Yeesus lɛ: Kan, nsoò ɓìɓeɓtàg ɓi mɛghay ɓyɛɛ ririsi ɓisi di tì fwààdɛɛ ɓyɔ ɓi ɗii ɗyɔ̀ɔ̀. "
    },
    {
        "numVerset": "LUK.10.18",
        "verset": "Yeesus à kpaa ɓɔ lɛ: Mɛ̀ ǹghɛngà di Satàn a kɔ̀sɛɛ yì aɗyòò, à kpì fɛlɛ yɛɛ̀ ŋwàaŋwàɗ. "
    },
    {
        "numVerset": "LUK.10.19",
        "verset": "Ghɛɛna lɛ, mɛ̀ɛ nfaa mìni ìtèɗ wulɛ ɓi kɛɛ̀kɛɛ ɓi nyoo, rì ɓi tìrèè, ɓi ki dùŋzag ìteɗ wu bènàbena ànɛ lɛ Satàn wùcèm; fɔɔnnɛ com kaa kì ɓi wààdɛŋ. "
    },
    {
        "numVerset": "LUK.10.20",
        "verset": "Kìɓan kifog, kɛ̀ ɓi ɓiisɛn ki nyàànyaa lɛ, ɓìɓeɓtàg ɓi mɛghay ɓyɛɛ̀ ririsi mini, nyàànyaana lɔŋ lɛ mii min mɛ ti mɛ̀ kànɛn ɓi ɗyoo ɓi ɗùm. "
    },
    {
        "numVerset": "LUK.10.21",
        "verset": "Ɓi cààmɛ̀n kɔm̀ kiǹ, Kìtɛntɛ̀ɛ̀n ki Nghay ki kìghà lɛ Yeesus a wog kìrɔɔ lɛɛ̀gwey, à ki kpaa lɛ: Tààta, wàànɛ ù làmii lɛ, rì ɗyoo rì zi, ǹfaa wɔ̀ ɓìtògsɛ̀n lɛ ù nyamgàkà ɓɛ̀yiì-ɓìɓan, rì ɓum ɓɛ ɗyomzɛ̀n ɓìɓan ɓi; rì tì lɛ, ù kìghà lɛ ɓyɛɛ yilɛn a ɓɔɓti ɓɛsàg. Ɛ̀ɛ̀ Tààta, ǹtògsaagh yɛ̀ɛ ki nɗɔɔ wɔ̀ lɛ kɛɛ kilɛn fɔlɔɔ."
    },
    {
        "numVerset": "LUK.10.22",
        "verset": "Seŋi wɛ̀m à faghà mɛ̀ ɓìɓan ɓìcèm, fɔɔnnɛ ŋwaàdɛŋ à yii ɓi ghɛn yɛ̀ɛ ri lɛ Man i ki yin lɛ Tààta rì ghɛn yɛɛ ri lɛ Tààta, i ki cee ɓi lɛ Man, rì roànɛ Man à rèsii Tààta. "
    },
    {
        "numVerset": "LUK.10.23",
        "verset": "Fɔɔnnɛ Yeesus à nìmɓɛ̀ngà a ɓɛ̀yilàg, à kɔ̀ŋɗɛ̀n ɓɔ lɛ: Mààgh rì mìni lɛ, ɓi seesee ɓiɓan ɓi. "
    },
    {
        "numVerset": "LUK.10.24",
        "verset": "Ɓisuulɛ kigwey ki ɓɛkpaŋzì-ɓìɓan, rì mɛ̀fòm, ɓɛ ɓaghà rì zày ìnɛ lɛ ɓɛɛ ghɛǹ ɓìɓan ɓi mìnii seesee ɓi, wɔ̀lɛ ɓɛ ghɛngà ɓi ɓyɔ; ɓɔ tì rì zày ìnɛ lɛ, ɓɛɛ wog ɓìɓan ɓi mìnii wowog ɓi wɔ̀lɛ ɓɛ wokà ɓi ɓyɔ."
    },
    {
        "numVerset": "LUK.10.25",
        "verset": "Fɔɔnnɛ kìtèetèɗ ki ǹɗèsàg-ɓìdɔ̀gsɛna ki pɛsɛngày lɛ, kɛɛ feèghrɛn Yeesus, ki tɔg nyi lɛ: Ǹɗèsàg, cɛ kɛɛ̀ki ǹghɛ̀ɛ̀sɛɛ kì kìi ɓi ɗi lɛ m̀ɓa rì cɛɓ ki fiɗyàɓ fikɔ̀ɔ̀? "
    },
    {
        "numVerset": "LUK.10.26",
        "verset": "Nni Yeesus à ɓàkà nyi lɛ: Cɛ kɛɛ ri kì kànɛn ɓi ɓìdɔ̀gsɛna ɓi Bɛ̀ll, ù ti ù ɓààyì la miì? "
    },
    {
        "numVerset": "LUK.10.27",
        "verset": "Ŋwaànɛn à ɓàg Yeesus lɛ: Ù ghɛ̀ɛ̀sɛɛ kì keesii Kan Bɛ̀ll wɔ̀ɔ̀ rì ǹɗem wɔɔ wucèm, rì ǹghay wɔɔ kicèm, rì ìtèɗ wɔɔ wucèm, rì mɛ̀yitì mɔɔ mɛcèm, ù ki keesi ti romum ànɛ à wuɓsɛɛ wɔ̀ yɛ̀ɛ wɛ̀ɛmiɗ. "
    },
    {
        "numVerset": "LUK.10.28",
        "verset": "Yeesus à ɓàg nyi lɛ: Ù konaagh kì ɓàagh; nni kìya fɔlɔɔ, di u ɓa rì cɛɓ ki fiɗyàɓ fikɔ̀ɔ̀. "
    },
    {
        "numVerset": "LUK.10.29",
        "verset": "Kìɓan kìfog yɛ̀ɛ ŋwaànɛ̀n à kɔ̀nkɔ̀ngà lɛ, a resi lɛ à rì saaɗ à mum, nni à tɔkà Yeesus lɛ: Ghɛn yɛ̀ɛ rì romum ànɛ à wuɓsɛɛ mɛ̀? "
    },
    {
        "numVerset": "LUK.10.30",
        "verset": "Yeesus à ɓàg tì nyi lɛ: Ŋwaàdɛŋ yɛ̀ɛ pɛsɛ̀ngà a Yorisalɛm lɛ à kɛ̀ɛ a Zyeriko, fɔɔnnɛ ɓɛ̀zyaàzyaa ɓɛ ɓangà nyi, ɓɛ ɓatàg ɓyom ɓii, ɓɛ ki ɓog nyi, ɓɛ càɗ nyi ǹɗèè rì nyɔ̀ɛ̀y. "
    },
    {
        "numVerset": "LUK.10.31",
        "verset": "Ŋwos anɛ̀n, pìrɛɛtìrɛ̀ àdɛŋ à ròŋighà girig bee yɔ̀miɗ inɛ̀n, nni yɛ̀ɛ à ghɛngà ŋwaànɛ ɓɛ̀zyaàzyaa ɓɛ kulà ànɛ̀n à kɔŋ bee ɓɛg àmbog. "
    },
    {
        "numVerset": "LUK.10.32",
        "verset": "Fɔɔnnɛ ŋwaàdɛŋ ànɛ ɓi boo ì mum ì Levi à kpaagà girig ɓi jàŋ inɛ̀n à ghɛn ŋwaànɛ̀n, à ghaàgh girig lɛ reeeɓ, kɛ̀ɛ ɓɛ̀ŋmɛn. "
    },
    {
        "numVerset": "LUK.10.33",
        "verset": "Kìɓan kìfog, muu Samari àdɛŋ à kɛ̀nkɛ̀ngà rìkɛ̀ɛ̀, nni à yùghà kì kpaŋì ŋwaànɛ à nɔ̀nɔ̀ŋìghà ànɛ̀n jàŋbog, nyìighnyìg ì kì nyi rì ŋwaànɛ̀n. "
    },
    {
        "numVerset": "LUK.10.34",
        "verset": "Fɔɔnnɛ à tyoŋdɛ̀ngà nyi a nyoo, à foŋ lɛ, rì mɔɔ rì mɛ̀rɔ̀g ɓi beŋ, à ki kàŋ yɔ, à pɛ̀sì min nyi, à kɔ̀ɔ̀sì nyi ɓi jàɗki yiì aɗyòò, à kɛ̀n ɗì nyi a mɛɛ mɛ ɓɛ̀kèn ɓɛɛ̀ laayi miì à kì nyi ɓìɓan ɓìcèm ɓi ɓi kɔɔ̀kɔ̀nɛ̀ngà lɛ a ki nyi. "
    },
    {
        "numVerset": "LUK.10.35",
        "verset": "Ɓi duri tana nni muu Samari ànɛ̀n à sɔ̀ŋìghà tìraŋ̀ ti mɔ̀ɔ̀ni ɓɛ̀hɔnɗɛ̀ɗ ɓɛɓɛɛ̀, à fa mɔ rì ŋwaànɛ à kɔ̀mɛ̀ngà naa ì ɓɛ̀kèn inɛ̀n, à kpaa nyi lɛ: Rɔ̀ɓa mɛ̀ kì ɓèŋɓeŋi ŋwaànɛ, i ki kpaŋi lɛ ù sagtɛɛ tì mɔ̀ɔ̀ni mɛdɛŋ aɗyòò ɓi mɛ ǹcàri mɛ ɓi rìɓèŋ ɗi ù rì nyi ɓiì ɓèŋɓeŋi, ǹlèɓ wɔ̀ mɔ di ǹti ɓiì suùgh. "
    },
    {
        "numVerset": "LUK.10.36",
        "verset": "Fɔɔnnɛ Yeesus à tɔkà min ǹɗèsàg-ɓìdɔ̀gsɛna ànɛ ɓɛ totòkà ànɛ̀n ɓɛɛ nyi lɛ: Ɓi ɓum ɓɛ kiraa ɓɛ̀n, roàbe nnɛ wɔ̀ɔ̀ ghɛɛ lɛ, à ɓiisɛɛ ki wuɓsɛɛ ŋwaànɛ ɓɛ̀zyaàzyaa ɓɛ kulà ànɛ̀n? "
    },
    {
        "numVerset": "LUK.10.37",
        "verset": "Roànɛ̀n à ɓàg nyi lɛ: Mɛ̀ ǹghɛɛ lɛ, muu Samari ànɛ à wokà ŋwaànɛ̀n nyìighnyìg yɛ̀ɛ wuɓsɛɛ nyi. Nni Yeesus à kpaaghà min ǹɗèsàg-ɓìdɔ̀gsɛna anɛ̀n lɛ: Wɔ̀ɔ̀ kɛ̀na u kilag girig fɔlɔɔ."
    },
    {
        "numVerset": "LUK.10.38",
        "verset": "Yɛ̀ɛ ɓɛ ɓaghà ɓi bee, nni Yeesus à ɗiŋìghà ɓi kìlɔ̀ŋ kidɛŋ, fɔɔnnɛ giɓ adɛŋ ɗii lɛ Maata, à ghàɓkà nyi a mɛɛ mii. "
    },
    {
        "numVerset": "LUK.10.39",
        "verset": "Giɓ anɛ̀n à ɓaghà rì geni a giɓ ɗii lɛ Marii, nnyɛɛ kɔ̀righà Kan a mɛ̀kòò, à wowòg ɓìtòkì ɓii. "
    },
    {
        "numVerset": "LUK.10.40",
        "verset": "Maata nyii ɓaghà ǹɗem rì gɛ tìtom anɛ à ghɛ̀ɛ̀sɛ̀ngà kì kìlɛɛ, ɓisuu righàɓ ɗi ɓɛ̀kèn; fɔɔnnɛ à yùghà kìkpaà Kan lɛ: Ki yeesii ɓi wɔ yɛ̀ɛ gèni wɛ̀m à càri mɛ̀ rì gìlɛ̀n cɛ̀ncɛm? Kali ɓà nyi lɛ a yu mɛ̀ kì gheŋzii. "
    },
    {
        "numVerset": "LUK.10.41",
        "verset": "Kan à ɓàg Maata lɛ: Maata wɔ̀, u kpuukputɛ̀n, nɗem wɔɔ wu ki cɛɛcɛɛ̀rɛ̀n ɓi ɓìɓan lɛɛ̀gwey. "
    },
    {
        "numVerset": "LUK.10.42",
        "verset": "Wɔ̀lɛ kìɓan kifog kɛɛ ri rì gɛɓsɛ̀n; Marii àa ɓɔ̀ni gàɓ ì syeesyee; ɓaa ɓàtɛn ɓi nyi yɔ̀."
    },
    {
        "numVerset": "LUK.11.1",
        "verset": "Ŋwos adɛŋ, Yeesus à ɓɔ̀ɔ̀ɓɔ̀ŋzìghà ɓi jàŋ idɛŋ; yɛ̀ɛ à lègsìghà bɔ̀ŋzɛ̀n nni n-yilàg wìì adɛŋ, à kpaaghà nyi lɛ: Kan, rèsàg ɓìsi yɛ̀ɛ ti ɓɔ̀ŋzag, fɛlɛ yɛ̀ɛ Zyaŋ à rèsàkà ɓɛ̀yilàg ɓii, lannɛ ɓɛɛ ɓɔŋzag. "
    },
    {
        "numVerset": "LUK.11.2",
        "verset": "Yeesus à kpaa ɓɔ lɛ: Cààmɛ̀n kìcèm ki ɓi ɓɔ̀ɔɓɔŋzàg, kaliina lɛ: Tààta! Ɗii ɗyɔɔ ɗyɛɛ ɓa ɗì tɛnɛn; kìlàmì kɔɔ kɛɛ yu."
    },
    {
        "numVerset": "LUK.11.3",
        "verset": "Ɓɛ̀ŋwos ɓɛ̀cèm faa ɓìsi ɓìɗilàg ɓi ɓi ghɛɛ̀sɛɛ rì ɓìsi ɓi bimiɗ a ŋwos."
    },
    {
        "numVerset": "LUK.11.4",
        "verset": "Cenɛn ɓìsi ɓìɓe ɓis, lɛ ɓìsi girig tì ti tì cenàg ŋwaànɛ à kaa ɓìsi kìɓan. Kɔ̀ɔ ki càɗ ɓisi lɛ ti kpi ɓi mɛ̀fèèghrɛn ɓiɗùm."
    },
    {
        "numVerset": "LUK.11.5",
        "verset": "Nni à kpaatìghà ɓɔ lɛ: I kìbog ki ɓi mìni ki ri rì rìghan, nni rìghan ɗiǹ ɗi yuù nyi kì ghɛɛ̀ rì ǹɗem-irù, ɗi kpaa nyi lɛ: Reŋkàŋ wɛ̀m, ɓɔ̀rɛn ɓà mɛ bìrɛs yiraa, "
    },
    {
        "numVerset": "LUK.11.6",
        "verset": "lɛ reŋkàŋ wɛ̀m àdɛŋ à rìì rìkɛ̀ɛ̀, nni à kpaŋi a lɔ̀ŋkɛm̀, fɔɔnnɛ ǹki yin ɗi com ki lɛ, ǹfa nyi à ɗi. "
    },
    {
        "numVerset": "LUK.11.7",
        "verset": "Nni i roànɛ̀n à ɓàghiì nyi wɔɔ ɓi naa lɛ: Kɔ̀ɔ̀ yeesi mɛ màa mɛ sìmdɛ̀n, rì mɛ̀ rì ɓɔn ɓɛm, tì mɛ nɔ̀ŋi ɓi zi, ǹ-yiidi lɛ m̀pɛ̀sɛ̀n tì aɗyòò lɛ ǹfa wɔ̀ bìrɛs. "
    },
    {
        "numVerset": "LUK.11.8",
        "verset": "Ǹkalii mìni lɛ, àa soo pɛ̀sɛɛ ɓi aɗyòò lɛ a fa nyi bìrɛs, ɓi ɗii ɗi lɛ reŋkàŋ wìì, à rì ɓiì pɛ̀sɛɛ aɗyòò, à fa nyi com kìcèm ki roànɛ̀n à tɔɔgh nyi lɛ a caɗ nyi lɛ fyòoog kɛ̀ɛ yeesi nyi. "
    },
    {
        "numVerset": "LUK.11.9",
        "verset": "Fɔɔnnɛ ǹkpaatii mìni lɛ, lɔnina, fɔlɔɔ nnɛ ɓɛ ri mìni ɓiì faà; kaana, fɔlɔɔ nnɛ ɓì ɓiì tanɛɛ, ɓooghna ìsuunaa, fɔlɔɔ nnɛ ɓɛ ri mìni wɔ ɓiì nɛmì; "
    },
    {
        "numVerset": "LUK.11.10",
        "verset": "lɛ mum ǹcèm ànɛ à lɔni com, ɓɛ ti ɓɛ falàg nyi kɔ̀, roànɛ à kaa, à ti à tanàg, fɔɔnnɛ roànɛ à ɓoogh naa, ɓɛ ti ɓɛ nɛngì nyi yɔ̀. "
    },
    {
        "numVerset": "LUK.11.11",
        "verset": "Ghɛn anɛ ɓi mìni yɛɛrì lɛ, à ɓa rìkuu ɗi seŋi ɗi lɛ, i man à lɔni bìrɛs, nyii fa man ànɛ̀n gɔ̀g, nsoò lɛ i man à lɔni nyi kìzɛn, nyii fa man ànɛ̀n nyoo ɓi sìg à kìzɛŋ? "
    },
    {
        "numVerset": "LUK.11.12",
        "verset": "Nsoò lɛ i à lɔni nyi ɗìg, nyii fa man fìrèè fi taataɓɓɛ̀n? "
    },
    {
        "numVerset": "LUK.11.13",
        "verset": "I mìni ɓɛ ɓì rì ɓìɓeɓtàg ɓi ɓum ɓi yii rìfa ɗi ɓɔn ɓin ɓɛsyeesyee ɓɛ ɓyom, lannɛ Tààta ànɛ à rì aɗyòò à ɓiì rɔ̀ɓi kɛ̀ɛ fa Kitɛntɛ̀ɛ̀n ki Nghay a ɓumɓɛ ɓɛ tɔɔgh nyi kɔ̀?"
    },
    {
        "numVerset": "LUK.11.14",
        "verset": "Yeesus à nànàɓkà kìɓeɓtàg ki nghay ki ki pɛɛ̀zìghà mum mùm-mùm, nni yɛ̀ɛ kìɓeɓtàg ki nghay kìn ki kpagà, ŋwaànɛ à ɓaghà mùm-mùm anɛ̀n à tòòghrɛ̀n; fɔɔnnɛ gwìy ì ɓum ìnɛ ì ɓaghà wɔɔ ì kuuràkà kìɓan kiǹ. "
    },
    {
        "numVerset": "LUK.11.15",
        "verset": "Kìɓan kifog ɓum ɓɛdɛŋ ɓɛ kpaa lɛ: Ɓi-tèɗ wu Bɛlzeɓul ànɛ àrì rìfòm ɗi ɓiɓeɓtàg ɓi mɛghay innɛ a nànaɓ ɓiɓeɓtàg ɓi mɛghay. "
    },
    {
        "numVerset": "LUK.11.16",
        "verset": "Ɓi ɗi lɛ, ɓɛɛ feèghrɛn nyi, ɓɛ̀ro ɓɛdɛŋ ɓɛ tɔkà nyi lɛ a resi ɓɔ kìrèmzɛnà kidɛŋ ki ki resii lɛ ìtèɗ wu a kìki ɓiɓan miì, wu riì aɗyòò. "
    },
    {
        "numVerset": "LUK.11.17",
        "verset": "Yɛ̀ɛ Yeesus à yighà ɓɛ̀fèg ɓaa, nni à kpaaghà ɓɔ lɛ: Kìlɔ̀ŋ kìcèm ki ki ghasɛɛ gàɓ yiɓɛɛ̀ lɛ kɛɛ ɗuu rì kɔmiɗ, ki ri ɓiì cuù, à kpaŋ yɛ̀ɛ mɛɛ mɛcèm mɛ ɓi kìlɔ̀ŋ kin mɛ ɓiì kpìlaagh. "
    },
    {
        "numVerset": "LUK.11.18",
        "verset": "Nni i Satàn a ti ǹghasɛn gàɓ yiɓɛɛ̀, lɛ a ɗuù rì nyimiɗ, lannɛ kìlɔ̀ŋ kii ki ri ɓiì kɛ̀ɛ asu; yɛ̀ɛ mìniì kalag lɛ, mɛ̀ɛ nànaɓ ɓìɓeɓtàg ɓi mɛghay rì ìtèɗ wu Bɛlzeɓul? "
    },
    {
        "numVerset": "LUK.11.19",
        "verset": "I mɛ̀ɛ nki nànaɓ min ɓiɓeɓtàg ɓi mɛghay rì ìtèɗ wu Bɛlzeɓul, ɓɔn ɓin ɓɔɔ̀ nànaɓ ɓyɔ rì ìtèɗ wu ghɛn? Fɔɔnnɛ ɓɔn ɓin ɓɔmiɗ ɓɛɛ faa gɛ mìni zɔɔ ɓi kìɓan kiǹ. "
    },
    {
        "numVerset": "LUK.11.20",
        "verset": "Kìɓan kifog, i ki rì lɛ nnànaɓ ɓiɓeɓtàg ɓi mɛghay rì ìtèɗ wu Bɛ̀ll fɔlɔɔ a rèsii lɛ, kìlɔ̀ŋ ki Bɛ̀ll ki ti a lɔ̀ŋkin. "
    },
    {
        "numVerset": "LUK.11.21",
        "verset": "I kìtèetèɗ ki mum ki ki ri rì ɓyom ɓi ribaŋì kɛɛ̀ ɓèŋɓeŋ mɛɛ mɛ kɔ, ŋwaà yin lɛ à kòm ɓyom ɓii. "
    },
    {
        "numVerset": "LUK.11.22",
        "verset": "Wɔ̀lɛ i ŋwaànɛ à cee ŋwaànɛ̀n ɓi-tèɗ à kpaŋi, à kwiy nyi, à ɓàtɛ̀n ɓyom ɓi ribaŋì ɓi ŋwaànɛ̀n àa ǹɗì rì ǹtyweeyi miì, à kàɓsag ɓyom ɓii ɓìcèm ɓi à ɓàtaagh. "
    },
    {
        "numVerset": "LUK.11.23",
        "verset": "Mum bimiɗ ànɛ à yin ɓi gàm yɛ̀m, a ɗùùɗuu ri mɛ̀, fɔɔnnɛ roànɛ à ɓasɛɛ ɓi ri mɛ̀ ɓi rìtaŋzɛ̀n, à rì roànɛ à rì ɓi rìtyàŋzì."
    },
    {
        "numVerset": "LUK.11.24",
        "verset": "Cààmɛ̀n kìcèm ki kìɓeɓtàg ki nghas̀ ki kpaŋi mum ɓi nyoo, ki kɛǹ kì dèŋdeŋi ɓi kìgbag ki jàŋ ɓi rìkaakàà ɗi rifɔɔsɛ̀n; i kaa rɔ̀ɓ kɛ̀ kɛɛ̀ ghɛn jàŋ i rìfɔɔsɛ̀n, ki kpaa lɛ: Ǹɗì ɓiì sugtii ɓi naa ìnɛ mɛ̀ɛ m̀pɛ̀sɛɛ yì miì. "
    },
    {
        "numVerset": "LUK.11.25",
        "verset": "I ki sugtii yì, ki tanɛ̀n lɛ mɛɛ mɛ ti lɛ, mɔ mɛ fyɔngakɛn, mɛ ki ɓa ti mɛ rɛ̀ŋɛn, "
    },
    {
        "numVerset": "LUK.11.26",
        "verset": "ki kɛɛ̀dì min, ki teɗtìì ɓìɓeɓtàg ɓi mɛghas̀ ɓidɛŋ taàɓɛ̀ɛ̀ ɓi ɓi cee kɔ ɓi rìnyɛn, ɓi ɗiŋì ɓi naànɛ̀n ɓi kɔrì miì. Fɔɔnnɛ siitòn a rìɓa à ŋwaànɛ̀n à rì ɓiì ɓeɓtɛɛ à cee rìɓa ɗi à ɓaghà ǹtonto."
    },
    {
        "numVerset": "LUK.11.27",
        "verset": "Yɛ̀ɛ Yeesus à kpaaghà fɔlɔɔ, nni giɓ à toòghrɛ̀ngà jɛ̀ɛ̀ aɗyòò ɓi nyìinyìm à ɓum, à kpaa nyi lɛ: Mààgh rì giɓ anɛ à tɛ̀tɛ̀kà wɔ̀ ɓi ɗùm ɗii, à ki nyɔŋzi wɔ mɛlì mii. "
    },
    {
        "numVerset": "LUK.11.28",
        "verset": "Wɔ̀lɛ Yeesus à ɓàkà nyi lɛ: Ɓumɓɛ ɓɛɛ̀ kìki lɛ, ɓɛ wowòg jɛ̀ɛ̀ ì Bɛ̀ll ɓɛ ki ɓèŋɓeŋ yɔ̀, ɓɛɛ ri kom̀ ɗì ɓɛ̀mààgh."
    },
    {
        "numVerset": "LUK.11.29",
        "verset": "Yɛ̀ɛ kìlɔ̀ŋ ki taŋzɛ̀ngà Yeesus a nyoo, nni à tumɛ̀ngà rìkpaa lɛ: Gbàà ì ɓum ì gɛɛ̀nɛ ìnɛ ì ɓeɓtɛɛ mɛ̀rem ìnɛ yɛ̀ɛ tɔtɔg mɛ lɛ ǹɗesi yɔ̀ dàm ì kìɓan, nni ɓaa ghɛn ɓi dàm ì kìɓan idɛŋ, i ki cee ɓi lɛ dàm ì kìɓan ki ǹkpaŋzì-ɓìɓan anɛ lɛ Zyonas. "
    },
    {
        "numVerset": "LUK.11.30",
        "verset": "Lɔŋ yɛ̀ɛ Zyonas à ɓaghà fɛlɛ yɛ̀ɛ kìrèmzɛnà ɓisuu ɓumɓɛ a Niniivɛ fɔlɔɔ nnɛ Man à mum à ɓiì ɓaa ɓisuu gbàà ì gɛɛ̀nɛ. "
    },
    {
        "numVerset": "LUK.11.31",
        "verset": "Ŋwosi rìren ɗi ɓiɓan, giɓ anɛ à làlàmìghà kìden ki zi ki duŋzi à pɛ̀sɛɛ gɛ aɗyòò, à fa gbàà ì ɓum ì gɛɛ̀nɛ bɛ̀lɛn, ɓisuulɛ nyii pɛsɛ̀ngày ɓi jaŋ̀ inɛ zi i sugtɛɛ, lɛ a yu kì woògh ɓìtòkì ɓi ɗyomzɛ̀n ɓi Salomɔŋ à tòtòkà. Nni ghɛɛna lɛ, mìnii rì fɛ ri ŋwaànɛ à ceetii Salomɔŋ. "
    },
    {
        "numVerset": "LUK.11.32",
        "verset": "Ɓumɓɛ a Niniivɛ ɓɛ pɛsɛɛ gɛ aɗyòò ŋwosi riren ɗi ɓiɓan, ɓɛ fa gbàà ì gɛɛ̀nɛ bɛ̀lɛn ɓisuulɛ, ɓɔɔ lɔɔ̀ghrɛ̀ngà mɛ̀rem yɛ̀ɛ ɓɛ wokà ɓìɓan ɓi Bɛ̀ll ɓi Zyonas à kpaaghà ɓɔ, nni ghɛɛna lɛ, ɓì rì fɛ rì ŋwaànɛ à ceetii Zyonas."
    },
    {
        "numVerset": "LUK.11.33",
        "verset": "Ŋwaà yin lɛ à ròòsì lamɓà lɛ a nyam nyi, nsoò lɛ a foŋ nyi a kìbɔkɔ̀ zi, wɔ̀lɛ ɓɛɛ̀ fogi lamɓà ɓi kìrɛsì kii aɗyòò ɓi lèg ànɛ lɛ ɓumɓɛ ɓɛɛ̀ ɗiɗiŋii ɓi naa, ɓɛɛ ghɛǹ kìtɛɛtɛn. "
    },
    {
        "numVerset": "LUK.11.34",
        "verset": "Ɗis ɗyɔɔ ɗi ri lamɓà à nyoo yɔ̀ɔ̀; i ɗis ɗyɔɔ ɗi ri lɛ syeesyee nyoo yɔ̀ɔ̀ bimiɗ ì ɓiì ɓaà ɓi kìtɛɛtɛ̀n. Kìɓan kifog, cààmɛ̀n ki ɗis ɗyɔɔ ɗi yin lɛ syeesyee, nyoo yɔ̀ɔ̀ i ɓa ɓi birìm. "
    },
    {
        "numVerset": "LUK.11.35",
        "verset": "Nni kɔ̀ri min ɗyomzɛ̀n lɛ, kìtɛɛtɛn ki ù rì rì kɔ, kɛ̀ kɛɛ ghay birìm. "
    },
    {
        "numVerset": "LUK.11.36",
        "verset": "I nyoo bimiɗ ì rì ǹkpeŋziyɛn nsoò maa kìkàɓ àdɛŋ kɛ̀ɛ ɓa ɓi birìm, nyoo yɔ̀ɔ̀ bimiɗ ì ɓiì ɓaà lɛ kpeŋkpèèŋ lɔŋ yɛ̀ɛ lamɓà à ti à kpeŋzàg wɔ̀ rì kìtɛɛtɛn kii."
    },
    {
        "numVerset": "LUK.11.37",
        "verset": "Yɛ̀ɛ Yeesus à tòtòkà, nni Fàrìzyɛŋ àdɛŋ à tɔkà nyi lɛ, a yu kì ɗiì a mɛɛ mii. Fɔɔnnɛ a ɗìŋìyà wɔɔ, ɓɛ kɔrì ɓi ɓìɗilàg. "
    },
    {
        "numVerset": "LUK.11.38",
        "verset": "Fàrìzyɛŋ ànɛ̀n à kuuràg lɛ, Yeesus à tumɛɛ rìɗi ɗi ɓyom kɛ̀ɛ sòò ɓyàg. "
    },
    {
        "numVerset": "LUK.11.39",
        "verset": "Wɔ̀lɛ, Kan à kpaa nyi lɛ: Mìni Ɓɛ̀fàrìzyɛŋ ɓɛ, ɓi ti ɓì tɔ̀sàg lɛ, rì jɛ̀m ì ɓeŋ, rì jɛ̀m ì taasà, kìɓan kifog mɛ̀rem min mɛ ron lɛ rì wii rì rìgɛn. "
    },
    {
        "numVerset": "LUK.11.40",
        "verset": "Mìni ɓìdùŋdùŋ ɓi ɓum ɓì, àa roànɛ à kìghà dan nnyɛɛ kìtìghà ɗùm? "
    },
    {
        "numVerset": "LUK.11.41",
        "verset": "Com ki ɓyàa ghɛ̀ɛ̀sɛɛ kì kìi ki ri lɛ, ɓi fa ɓɛ̀soghàsogha ɓyom rì nɗem wu syeesyee, fɔɔnnɛ ɓyom ɓìcèm ɓi ɓiì ɓaà ɓìtɛnɛn ɓisu wìn."
    },
    {
        "numVerset": "LUK.11.42",
        "verset": "Nni nyìighnyìg rì mìni Ɓɛ̀fàrìzyɛŋ lɛ, mìnii ɓɔɔɓɔgsì Bɛ̀ll rì gàɓ ì kìntɛ̀ɗ ìnɛ ɓi mɛ̀kuu mɛ ɓinyàa mɛ̀cèm, ɓì sɛɛ̀sɛ̀ɛ̀tì lɛ, rì saaɗ ɗì rìkeesì ri Bɛ̀ll, kɔlɛ com ki ɓyàa ghɛ̀ɛ̀sɛɛ kì nɔ̀ɔ̀tii kɛɛ̀ kìn lɔɔ, kɛ̀ ɓi ki pisi mis ɗì ɓìɓan ɓimbog."
    },
    {
        "numVerset": "LUK.11.43",
        "verset": "Nyìighnyìg rì mìni Ɓɛ̀fàrìzyɛŋ, lɛ ɓì keesii rìkɔ̀rì ɓi mɛ̀kɔ̀ɔ̀ mɛ asu mɛ ɓi naa yi bɔ̀ŋzɛ̀n, ɓi ki keesi ti lɛ ɓɛɛ toòtògsì mìni rì nyaasɛ̀n ɓi ɓìyan ɓi tyèè."
    },
    {
        "numVerset": "LUK.11.44",
        "verset": "Nyìighnyìg rì mìni, lɛ ɓì rì fɛlɛ yɛ̀ɛ zɔ̀ŋ yi yi ri yì tììghgɛn, ɓum ɓɛ kɛɛ̀kɛ̀ɛ̀ mii aɗyòò ɓɛ̀ kɛɛ̀ yi."
    },
    {
        "numVerset": "LUK.11.45",
        "verset": "Fɔɔnnɛ kìbog ki ɓi ɓɛ̀rèsàg-ɓìdɔ̀gsɛna ki kpaaghà nyi lɛ: Ǹɗèsàg, i ù kpaa fɔlɔɔ, di ù sɛmgii lɔŋ lɛ rì ɓìsi miì. "
    },
    {
        "numVerset": "LUK.11.46",
        "verset": "Yeesus à ɓàg nyi lɛ: Nyìighnyìg girig rì mìni ɓɛ̀rèsàg-ɓìdɔ̀gsɛna, lɛ ɓi tɛ̀ɛghtɛgsì ɓum mɛ̀tɛ̀g mɛ mɛ rirì lɛɛ̀gwey, mìniìɓɔmiɗ kɛ̀ ɓi kòm mɔ nsoò ǹkòmɛn ri manàcàg."
    },
    {
        "numVerset": "LUK.11.47",
        "verset": "Nyìighnyìg rì mìni, ɓisuulɛ ɓi ti bì togi ɓìsyeesyee ɓi zɔ̀ŋ ɓisuu ɓɛkpaŋzì-ɓìɓan ɓɛ ɓɛ̀seŋi ɓin ɓɛ cuusìghà. "
    },
    {
        "numVerset": "LUK.11.48",
        "verset": "Ɓì rèsii yɛɛlɔɔ lɛ, ɓì ɓɛm̀dɛɛ rìkì ɗi ɓɛseŋi ɓin ɓɛ ɓɛsɛ̀ɛ̀mɛn, lɛ ɓɔɔ wolà ɓɛ̀kpaŋzì-ɓìɓan, mìni ɓɔn ɓaa ɓì toŋ zɔ̀ŋ yi ɓɛkpaŋzì-ɓìɓan ɓɛǹ. "
    },
    {
        "numVerset": "LUK.11.49",
        "verset": "Kìɓan kìn kɛɛ̀ki Bɛ̀ll ànɛ à rì rì ɗyomzɛ̀n à kpaaghà lɛ: Ǹɗì ɓɔ ɓiì romìì lɛ, rì ɓɛ̀kpaŋzì-ɓìɓan, rì ɓɛ̀kɛ̀nì-fìtom; fɔɔnnɛ ɓɛ ri ɓiì kìi lɛ, ɓɛ wey ɓɛ̀roɓɛ, ɓɛ yeesì ɓɛ̀ro ɓɛmbog, "
    },
    {
        "numVerset": "LUK.11.50",
        "verset": "lɛ di bwaɓ yi ɓɛkpaŋzì-ɓìɓan ɓɛ̀cèm ɓɛ ɓaa wewèy à tumɛ̀n yɛ̀ɛ zi i kìlɛ̀ngà, yɛɛ kɛǹ gbàà ì ɓum ìnɛ ɓi ǹto "
    },
    {
        "numVerset": "LUK.11.51",
        "verset": "à tumɛ̀n ɓi bwaɓ yi Aɓɛl, à kpaŋ ɓi yi Zakarii ànɛ ɓɛ wolà ɓi ǹlɛm̀ɓog wu naà-Bɛ̀ll, jàŋbog rì rìkùna ɗi ɓɛ ǹtɔ̀ngì ɓituwe miì ɓi rìɓɔgsì ɗi Bɛ̀ll. Ǹkpaa mìni saaɗ lɛ, kìɓan kiǹ ɓɛ tɔɔgh gɛ ɓumɓɛ ɓi gbàà ìnɛ kɔ̀."
    },
    {
        "numVerset": "LUK.11.52",
        "verset": "Nyìighnyìg rì mìni ɓɛ̀rèsàg-ɓìdɔ̀gsɛna, lɛ ɓì tekà fìɗìɓà fi riyi ɗi ɓiɓan mìnii ɓɔmiɗ kɛ̀ ɓi ɗiŋi, ɓì ki règ lɛ ɓɛ̀roɓɛ ɓɛ kɔ̀nkɔ̀ngà lɛ ɓɛɛ ɗiŋi ɓɛ̀kɛɛ̀ ɗiŋi."
    },
    {
        "numVerset": "LUK.11.53",
        "verset": "Yɛ̀ɛ Yeesus à kpagày ɓi jàŋ inɛ à kɛ̀ngà kì ɗiì wɔɔ inɛ̀n, ɓɛ̀rèsàg-ɓìdɔ̀gsɛna rì Ɓɛ̀fàrìzyɛŋ ɓɛ fasɛ̀n mis rì nyi, di ɓɛɛ̀ ɓɛɓɛni nyi rì mɛ̀tɔɔ̀ghtɔɔgh ɓi mɛ̀to mɛ ɓiɓan lɛɛ̀gwey, "
    },
    {
        "numVerset": "LUK.11.54",
        "verset": "ɓɛ ranɗàm nyi lɛ ɓɛɛ wog nkòo à nɛ̀si jɛ̀ɛ̀ ɓi kìɓan kìdɛŋ."
    },
    {
        "numVerset": "LUK.12.1",
        "verset": "Ɓi cààmɛ̀n kɔm̀ kiǹ, bàlì ì ɓɛ̀tɔɔsìm ɓɛ ɓum ì taŋzɛ̀ngà ɓi lèg ànɛ lɛ, ɓɛ̀ro ɓɛdɛŋ ɓɛ ɓɔɓɔ̀kà ɓɛ̀ro ɓɛm̀bog ɓi mɛ̀kòò. Nni Yeesus à lokà ki kpaa ɓɛ̀yilàg ɓii lɛ: Konaaghna rì nwìɗ à Ɓɛ̀fàrìzyɛŋ nnyɛ̀ɛ ri lɛ fyɛɛ̀-fyɛɛ̀ ɓi ŋwɔm, ìghèy ɓi ɗùm. "
    },
    {
        "numVerset": "LUK.12.2",
        "verset": "Kɛ̀ɛ̀ kìɓan kidɛŋ ki a rìnyam ki ki ri ɓiì rɔ̀ɓi kɛ̀ kɛɛ̀ kpagi dan; nsoò dwìɗ idɛŋ yàa rɔ̀ɓ ɓi kɛ̀ɛ̀ kìyiilɛɛ. "
    },
    {
        "numVerset": "LUK.12.3",
        "verset": "Fɔɔnnɛ com kìcèm ki ɓì ɓiì kpaa a birìm, ki ɓiì wooghrɛɛ ri ŋwos; ki ɓì kɔ̀ŋɗɛɛ mum ɓi-reè ɓi den ì naa, ki ɓiì ɓaà kì làmɓɛn ɓi bwèy aɗyòò. "
    },
    {
        "numVerset": "LUK.12.4",
        "verset": "Mìni ɓɛ̀reŋkàŋ ɓɛm, ǹkalii mìni lɛ kɛ̀ ɓi risi ɓumɓɛ ɓɛ ri lɛ, i ɓɛ woli nyoo ì mɛ̀mùù ɓɛ̀ kɛɛ̀ ɓa ti ri com ki ɓɛɛ ki ti mìni. "
    },
    {
        "numVerset": "LUK.12.5",
        "verset": "Ǹɗì mìni ɓiì rèsii ŋwaànɛ ɓì ghɛ̀ɛ̀sɛɛ kì risii; risiina roànɛ à rì rì ìtèɗ wulɛ à wey, à ki pìg mini ɓi ɗuu ɗi fiɗyàɓ fikɔ̀ɔ̀; ǹkalii mìni ɓi saaɗ lɛ, nyi nnɛ ɓì ghɛ̀ɛ̀sɛɛ kì risii."
    },
    {
        "numVerset": "LUK.12.6",
        "verset": "Ɓɛ ti ɓɛ̀ kɛɛ̀ kàɓ nya ɓɛ̀fyas ɓɛtaǹ ɓi dolà yiɓɛɛ̀? Nsoò fɔlɔɔ, Bɛ̀ll à ti kɛ̀ɛ ɗimzɛn nsoò kìbog ki ɓi ɓɛ̀fyas ɓɛ̀n. "
    },
    {
        "numVerset": "LUK.12.7",
        "verset": "Nsoò bàlì ì tyòŋ tin ti ɓi nto, Bɛ̀ll à nàni ɓi, fɔɔnnɛ kɛ̀ ɓi risi com, ɓisuulɛ rìɓa ɗin ɗi cee ɓɛ̀fyas kìtuu."
    },
    {
        "numVerset": "LUK.12.8",
        "verset": "Ǹkalii mìni lɛ, ŋwaànɛ à rì mɛ̀ ɓiì gherɛɛ ɓi mis mɛ ɓum, Man à mum à gherɛɛ gɛ girig nyi ɓi mis mɛ ɓum ɓɛ titom ɓɛ Bɛ̀ll. "
    },
    {
        "numVerset": "LUK.12.9",
        "verset": "Wɔ̀lɛ ŋwaànɛ à rì mɛ̀ ɓiì roòzɛɛ ɓi mis mɛ ɓum, Man à mum à roòzɛɛ gɛ girig nyi ɓi mis mɛ ɓum ɓɛ titom ɓɛ Bɛ̀ll. "
    },
    {
        "numVerset": "LUK.12.10",
        "verset": "Ɓɛ ri ɓiì cenɛɛ mum ǹcèm ànɛ à ɓùŋi Man à mum kìɓe, kìɓan kifog ɓaa cenɛn ɓi ŋwaànɛ à feni Kìtɛntɛ̀ɛ̀n ki Nghay."
    },
    {
        "numVerset": "LUK.12.11",
        "verset": "Nni cààmɛ̀n kìcèm ki ɓɛ ɓiì kɛ̀ɛ ri mìni a ɓɛ̀yɔ̀m ɓi naa yi bɔ̀ŋzɛ̀n, ɓi mis mɛ ɓɛ̀làmì ɓɛ kilɔ̀ŋ, mɛ̀rem min mɛ̀ kɛɛ̀ cɛɛcɛɛ̀rɛ̀n lɛ ɓi fèfeg lannɛ ɓì rì ɓiì yɔ̀mi, rì cɛ kɛɛ̀ki ɓì rì ɓiì kpaà. "
    },
    {
        "numVerset": "LUK.12.12",
        "verset": "Lɛ, Kìtɛntɛ̀ɛ̀n ki Nghay ki ri mìni ɓiì rèsii com ki ɓì ghɛ̀ɛ̀sɛɛ kì kpaà ɓi cààmɛ̀n kiǹ."
    },
    {
        "numVerset": "LUK.12.13",
        "verset": "Ŋwaàdɛŋ wɔɔ ɓi gùl ì ɓum, yɛɛ kpaaghà Yeesus lɛ: Ǹɗèsàg! kali geni wɛ̀m lɛ, a fa mɛ̀ gàɓ yɛ̀m ì mɛ̀wus mɛ seŋi wìs a càɗkà ɓìsi. "
    },
    {
        "numVerset": "LUK.12.14",
        "verset": "Yeesus à ɓàg ŋwaànɛ̀n lɛ: Ghɛn yɛɛ rɛsìghà mɛ̀ lɛ, n-yɔm̀yɔm ɓìɓan ɓin, nsoò lɛ ǹɗesi mìni lannɛ ɓì rì lɛ ɓì kàɓɓɛ̀n ɓyom ɓin? "
    },
    {
        "numVerset": "LUK.12.15",
        "verset": "Fɔɔnnɛ à kpaatìghà ɓɔɔ̀cèm lɛ: Womzɛɛna lɛ syeesyee ri kìɓan ki zày ì ìkum, ɓisuulɛ, cɛɓ ki mum ki yin lɔŋ lɛ ɓyom ɓi à rì rì ɓyɔ, àa soo rì rì ɓyom lɛɛ̀gwey."
    },
    {
        "numVerset": "LUK.12.16",
        "verset": "Nni à tekà ɓɔ dàɗkì ìdɛŋ lɛ: Guŋgum adɛŋ à ɓaghà rì dɛm inɛ ì ɗiŋìghà ɓyom lɛɛ̀gwey. "
    },
    {
        "numVerset": "LUK.12.17",
        "verset": "Nni à fèfèkà rì ǹɗem di a tɔɔtɔɔ̀ghrɛ̀n lɛ, ǹɗì ɓiì ghalì ɓà la, yɛ̀ɛ ǹ-yin ɗi jàŋ inɛ ntaŋzɛn gɛ com wɛ̀m ànɛ miì? "
    },
    {
        "numVerset": "LUK.12.18",
        "verset": "Fɔɔnnɛ à kalìghà tì min ɓɛɛ̀ nyimiɗ lɛ, com ki ǹɗì ɓiì kìi ki ri lɛ, ǹɗì ɓiì wààghii zarò yɛm̀ ǹtoŋdì yi yi teghɛɛ lɛɛ̀gwey, ǹfoŋ lɛ rì gèŋ yɛm̀, rì gɛ com wɛ̀m bimiɗ miì. "
    },
    {
        "numVerset": "LUK.12.19",
        "verset": "Fɔɔnnɛ ǹɗì ɓiì kpaa ǹɗem wɛ̀m lɛ: Ǹɗem wɛ̀m! ù rì lɛ, ù fɔɔsɛ̀n wɔ̀ lɛ tɛ̀tɛ̀rɛ̀ɛ̀, ù kìkì lɛ, ù ɗiɗì, ù nɔnɔ̀, ù nyàànyàà, lɛ m̀mɛ nyam gɛ com ànɛ à rì lɛ à ghɛɓsì mɛ̀ bèg lɛ bèg. "
    },
    {
        "numVerset": "LUK.12.20",
        "verset": "Wɔ̀lɛ Bɛ̀ll à kpaaghà ŋwaànɛ̀n lɛ: Wɔ̀ kìyèg ki mum ki, lɔŋ ɓi-ru wu gɛɛ̀nɛ nnɛ ɓɛ ri wɔ̀ ɓiì ɓàtɛɛ cɛɓ kɔɔ; nni gɛ com ànɛ ù mɛ nyam anɛ à rì ɓà ɓiì wooghrɛɛ ri ghɛn? "
    },
    {
        "numVerset": "LUK.12.21",
        "verset": "Fɔɔnnɛ ki ti ki ghɛnàg yɛ̀ɛ mum ǹcèm ànɛ à ti à taŋzàg gɛ ìkum ɓisu wii cɛ̀ncii, kɛ̀ɛ ɓa ri ìkum ɓisuu Bɛ̀ll."
    },
    {
        "numVerset": "LUK.12.22",
        "verset": "Yeesus à kpaatìghà ɓɛ̀yilàg ɓii lɛ: Kìɓan kiǹ kɛɛ̀ki ǹkpaa mìni lɛ kɛ̀ ɓi ghɛ̀ri mɛrem min aɗyòò rì com ki ɓì ɓiì ɗii, nsoò lɛ ki ɓì ɓiì waatɛɛ; "
    },
    {
        "numVerset": "LUK.12.23",
        "verset": "ɓisuulɛ cɛɓ ki cee ɓìɗilàg, nyoo ì cee ɓìlàà. "
    },
    {
        "numVerset": "LUK.12.24",
        "verset": "Ghɛɛna ɓà ɓɛ̀haŋhag, ɓɛ ri lɛ, ɓɛ̀ kɛɛ̀ ɓɛ̀y ɓɛ̀ kɛɛ̀ ki ɓùmi, ɓɛ̀ kɛɛ̀ ki ɓa ri fìnyam fidɛŋ, nsoò zarò, kìɓan kifog, Bɛ̀ll à ɗiɗìsì ɓɔ; ɓi mis mɛ Bɛ̀ll, ɓì rì ɓyoo gìn-i-ɓyom à cee tììlì. "
    },
    {
        "numVerset": "LUK.12.25",
        "verset": "Ghɛn anɛ ɓi mìni yɛɛ ri lɛ à ràɓsì cɛɓ kii nsoò lɛsàg lɛ yɛ̀ɛ nɗem wii wɛɛ̀ cɛɛcɛɛ̀rɛ̀n? "
    },
    {
        "numVerset": "LUK.12.26",
        "verset": "Yɛ̀ɛ ɓi yin ɗi ìtèɗ wulɛ ɓi ki maa com ɗì maa com, ki ghɛɓsii min cɛ lɛ mɛ̀rem min mɛɛ cɛɛ̀cɛ̀ɛ̀rɛ̀n ɓi ɓìɓan ɓimbog? "
    },
    {
        "numVerset": "LUK.12.27",
        "verset": "Ghɛɛna yɛ̀ɛ ɓyaaɓi ɓi ti ɓi tɔɓkì, ɓi yin ɓiì sasali, ɓyɛ̀ kɛɛ̀ ki tìŋ ɓilàà, nsoò fɔlɔɔ, ǹkalii mìni lɛ, nsoò rì gɛ ìkum wiì Salomɔŋ, à waatɛ̀ngà ɓi ɓilàà ɓi ɓi kpaŋi yɛ̀ɛ ɓi ɓyaaɓi. "
    },
    {
        "numVerset": "LUK.12.28",
        "verset": "I Bɛ̀ll à mɛ rɛ̀ŋ ɓyaaɓi ɓi ɓi ri ɓi dɛm gɛɛ̀nɛ, ɓyɛɛ̀ɓi ɓɛ ɓiì tɔ̀ni riduri, lannɛ mìni ɓɛɛ̀ɓɛ à ɓiì rɔ̀ɓi min kɛ̀ɛ rɛ̀ŋ, mìni ɓum ɓɛ maa rìgherɛ̀n lɛsàg ɓɛ? "
    },
    {
        "numVerset": "LUK.12.29",
        "verset": "Fɔɔnnɛ mɛ̀rem min mɛ̀ kɛɛ̀ ɓiisɛn ki cɛɛcɛɛ̀rɛ̀n rì com ki ɓì rì ɓiì ɗiì nsoò lɛ, ki ɓì ɓiì nɔɔ̀. "
    },
    {
        "numVerset": "LUK.12.30",
        "verset": "Ɓisuulɛ ɓìlɔ̀ŋ ɓimbog ɓi ɓi ziinɛ ɓi ɓi, gherɛɛ ɓi Bɛ̀ll ɓyɛɛ ɓiisɛɛ kì kaakaa ɓyom ɓìn ɓìcèm. Yiina lɛ Tààta wìn à yii lɛ, ɓì ghɛ̀ɛ̀sɛɛ kì ɓaà rì ɓyom ɓìn. "
    },
    {
        "numVerset": "LUK.12.31",
        "verset": "Nni com ki ɓì ghɛ̀ɛ̀sɛɛ kì kaà ki ri kìlɔ̀ŋ ki Bɛ̀ll fɔɔlɔɔ nnɛ Bɛ̀ll à ɓiì ɓɔɓtɛɛ mini ɓyom ɓiǹ ɓìcèm. "
    },
    {
        "numVerset": "LUK.12.32",
        "verset": "Maa kìtuu à jɔ̀ɔ̀ ànɛ, kɔ̀ɔ risi com, lɛ ki kɔngà Tààta wìn lɛ, a fa mìni kìlɔ̀ŋ kii."
    },
    {
        "numVerset": "LUK.12.33",
        "verset": "Kàɓkiina ɓyom ɓìcèm ɓi ɓì rì rì ɓyɔ, ɓì ki fa mɔ̀ɔ̀ni mɛ miì rì ɓɛ̀soghàsogha; ɓaana rì ɓɛ̀ɓàm ɓɛ mɔ̀ɔ̀ni ɓɛ ɓɛ yin lɛ ɓɛ ɗilɛ̀n, ɓì ki ɓa ɓi ɗyoo ɓi ɗùm rì ìkum wu wɛ̀ kɛɛ̀ lèg, jàŋ inɛ wiiwìì à yin lɛ à wuɓsɛ̀n, nsoò zeg yɛ̀ kɛɛ̀ ɗi wɔ; "
    },
    {
        "numVerset": "LUK.12.34",
        "verset": "ɓisuulɛ jàŋ inɛ ìkum wɔɔ wu ri, wɔɔ nnɛ ǹɗem wɔɔ wu ɓiì ɓaà girig."
    },
    {
        "numVerset": "LUK.12.35",
        "verset": "Sìnɛɛna ɓɛ̀kànɗa ɓi ɓìɓon, ɓì ki càɗ ɓɛ̀lamɓà ɓin ɓɛ ròòrooyɛn. "
    },
    {
        "numVerset": "LUK.12.36",
        "verset": "Ɓaana fɛlɛ yɛ̀ɛ ɓɛ̀kìì-ɓìsay ɓɛ ɓɛɛ̀ ɓoŋɓoŋ lɛ masà wàà a sug yì tìcàɓ ti riwɛy, ɓɛɛ nɛm nyi naa di à kpaŋi à ɓog naa. "
    },
    {
        "numVerset": "LUK.12.37",
        "verset": "Mààgh rì ɓɛ̀kìì-ɓìsay ɓɛ masà wàà à ɓiì tanɛɛ di ɓɛ kɔkɔrii fɔlɔɔ cem. Ǹkalii mìni saaɗ lɛ, masà wàà à ɓiì sìnɛɛ sànjà, à kpaa lɛ ɓɛɛ kɔɔ̀si ɓɔ ɓi zi, di nyimiɗ a yu ɓɔ kì faà ɓyom ɓi ɗiyɛn. "
    },
    {
        "numVerset": "LUK.12.38",
        "verset": "Àa soo kpaŋi mɛ̀kɛ̀ɛ̀ mɛɓɛɛ̀, nsoò lɛ mɛraa, à tanɛ̀n ɓɔ cem, lɔŋ mààgh wàà. "
    },
    {
        "numVerset": "LUK.12.39",
        "verset": "Konaaghna kì yii lɛ, i ŋwaàmɛɛ àa rì lɛ à yi cààmɛ̀n ki wiiwìì à rì nyi ɓiì yùu wii, di à rì rì ìtèɗ wulɛ à kɔ̀rì saalo, kɛ̀ɛ càɗ lɛ ɓɛɛ ɓɛg nyi naa. "
    },
    {
        "numVerset": "LUK.12.40",
        "verset": "Fɔɔnnɛ mìni girig kɔ̀riina cem ɓì ɓoŋɓòŋ, ɓisuulɛ Man à mum à ɓiì kpaŋì ɓi cààmɛ̀n ki mìnii yitii ɓi lɛ, à rì lɛ à kpaŋ."
    },
    {
        "numVerset": "LUK.12.41",
        "verset": "Fɔɔnnɛ Pyɛɛri à tɔkà nyi lɛ: Kan, dàɗkì ìnɛ ù teri ìnɛ, ì rì ɓisu wis giǹ, ɓisuu ɓum ɓɛ̀cèm? "
    },
    {
        "numVerset": "LUK.12.42",
        "verset": "Kan à ɓàg nyi lɛ: Ghɛn yɛ̀ɛ ri syeesyee à m̀ɓèŋì-ìkum anɛ à rì rì ɗyomzɛ̀n, nnɛ masà à rì ɓiì reɓsɛɛ ɓɛ̀kìì-ɓìsay ɓii ri nyi, lɛ a rɔɓ ɓɔ kì faà gàɓ yàà i ɓìɗilàg, ɓi cààmɛ̀n ki ki ghɛɛ̀sɛɛ. "
    },
    {
        "numVerset": "LUK.12.43",
        "verset": "Mààgh rì ǹkìì-kìsay ànɛ masà wìì a sughiì, à tanɛ̀n lɛ a kìki lɔŋ fɔlɔɔ. "
    },
    {
        "numVerset": "LUK.12.44",
        "verset": "Ǹkalii mìni syeesyee à rìkalì lɛ, à rì nyi ɓiì faà ìtèɗ wulɛ a ɓeŋ ìkum wii wucèm. "
    },
    {
        "numVerset": "LUK.12.45",
        "verset": "Kìɓan kifog, ǹkìì-kìsay anɛ à fèegh ɓi nɗem wii lɛ: Masà wɛ̀m à ɓɔriì ɓi risug, nnɛ à tumɛɛ rìkwiy ɗi ɓɛ̀kìì-ɓìsay lɛ rì ɓɛ ɓɛ̀yiɓ rì ɓɛ ɓɛbaŋì, à kì lɛ, à ɗi à nɔ mɛ̀rɔ̀g à ŋwaŋ, "
    },
    {
        "numVerset": "LUK.12.46",
        "verset": "masà à ŋwaànɛ̀n à ɓiì yùu ŋwos anɛ nyii yii ɓi, ɓi cààmɛ̀n ki nyii feègh ɓi lɛ a yùyù. Fɔɔnnɛ à rì nyi ɓiì ɓwingii, à ki fa nyi mɛ̀lèɓ mɛ mɛ ghɛɛ̀sɛɛ rì ɓumɓɛ mum kɛ̀ɛ tyweeyi. "
    },
    {
        "numVerset": "LUK.12.47",
        "verset": "Nni ǹkìì-kìsay anɛ à ɓiì kìi lɛ, à yi lɔŋ rikɔ̀n ɗi masà wìì, wɔ̀lɛ kɛ̀ɛ ki nyuŋɛn, kɛ̀ɛ kì rikɔ̀n ɗii, ɓɛ ri nyi ɓiì ɓoògh bàlì ì mɛ̀kpas lɛɛ̀gwey. "
    },
    {
        "numVerset": "LUK.12.48",
        "verset": "Kìɓan kifog, ǹkìì-kìsay ànɛ à yii ɓi masà wìì a kìsay, à ki kìki ɓiɓeɓtàg ɓi ɓiɓan nnɛ ɓɛ ri ɓiì ɓoògh bàlì ì mɛ̀kpas lɛsàg. Ŋwaànɛ ɓɛ faghà lɛɛ̀gwey nnɛ ɓɛ ri ɓiì tɔɔ̀gh lɛɛ̀gwey; fɔɔnnɛ ŋwaànɛ ɓɛ reɓsɛ̀ngà ɓyom lɛɛ̀gwey ri nyi, innɛ ɓɛ ɓiì ɓiisɛɛ ki tɔɔ̀gh lɛ a say lɛɛ̀gwey."
    },
    {
        "numVerset": "LUK.12.49",
        "verset": "Mɛ̀ ǹ-yùghà kì ghɛ̀ŋzɛɛ ɗuu ɓi ziinɛ, i ɗi mɛ ki ròò, cɛ kidɛŋ kɛɛ̀ki ǹɗì lɛ ǹfɔmfɔ̀m tì! "
    },
    {
        "numVerset": "LUK.12.50",
        "verset": "Ǹghɛ̀ɛ̀sɛɛ kì ɓàɓtɛɛ rikuu ɗi bàɓtis ɗidɛŋ, ǹki ti lɔŋ yɛ̀ɛ di bàɓtis ìncèm yàa kìlɛɛ. "
    },
    {
        "numVerset": "LUK.12.51",
        "verset": "Ɓi fèki nya lɛ ǹ-yùghà kì faà fyòoog ɓi ziinɛ? Èe èe! ǹkalii mìni lɛ lɔŋ gasɛ̀n yɛ̀ɛnɛ ǹ-yùghà kì foŋì. "
    },
    {
        "numVerset": "LUK.12.52",
        "verset": "Lɛ à tumɛ̀n ɓi cààmɛ̀n ki, i ɓum ɓɛtaǹ ɓɛ ri naa bog, ɓɛ ri ɓiì lànɛɛ lɛ, kìraa ki ɓum kɛ̀ kɛɛ̀ wooghrɛn ri kìɓɛ̀ɛ̀ kim̀bog, kìɓɛ̀ɛ̀rɛn ki ɓum kɛ̀ kɛɛ̀ wooghrɛn ri kìraa kim̀bog. "
    },
    {
        "numVerset": "LUK.12.53",
        "verset": "Seŋi àa wooghrɛn ɓi jɛ̀ɛ̀ ɓɛɛ̀ dɛlì yìì, jɛɛ kɛɛ̀ wooghrɛn ɓɛɛ̀ gɔ̀n yìì, kèegh à giɓ ɓɛɛ̀ gili man ɓɛ̀ kɛɛ̀ kpaŋ kirɔɔ."
    },
    {
        "numVerset": "LUK.12.54",
        "verset": "Nni Yeesus à kpaatìghà gwìy ì ɓum lɛ: Ɓì ti i ɓì ghɛɛ di kìkwìɗ ki pɛsɛɛ yì ɓi ɓɛg à rìnɔ̀ŋɗàg ɗi ŋwos, ɓì ghaàgh kì kpaà lɛ, bwey ì tiì, ki ki ɓa fɔlɔɔ. "
    },
    {
        "numVerset": "LUK.12.55",
        "verset": "I ɓì ghɛɛ lɛ bɛ̀ɓ ì rìì ɓi ɓɛg à duŋzi, ɓì kpaa lɛ: Ŋwos a rì biì lòmi, ki kilɛ̀n fɔlɔɔ. "
    },
    {
        "numVerset": "LUK.12.56",
        "verset": "Mìni ɓum ɓɛ fyɛɛ̀-fyɛɛ̀ ɓi ŋwɔm ìghèy ɓi ɗùm, ɓì yii lɔŋ rifiɓì ɗi ɓyààmɛ̀n ɓi rìseèsèèrɛ̀n ɗi zi rì ɗi ɗyoo; nni ɓi cɛ nnɛ ɓì yii ɓi righasì ɗi cààmɛ̀n ki tì rɛrɛlii miì kì?"
    },
    {
        "numVerset": "LUK.12.57",
        "verset": "Ɓisuucɛ nnɛ mìniì ɓɔmiɗ ɓì yin lɛ ɓì ghɛn ɓìɓan ɓi ɓi ri lɛ saaɗ. "
    },
    {
        "numVerset": "LUK.12.58",
        "verset": "Cààmɛ̀n ki ɓi kɛ̀nkɛn ɓi naà-ɓɛ̀yɔ̀m lɛ, rì wɔ̀ rì bakìɓan wɔɔ̀, kaaya bee inɛ lɛ ɓi pegsɛn kìɓan kiǹ di ɓì kaka ɓi bee, kɛ̀ɛ̀ fɔlɔɔ, à ɓiì kɛ̀ɛ ri wɔ̀ ɓi mis mɛ ɓɛ̀yɔ̀mì ɓìɓan, ǹ-yɔ̀mì nyii ceesì wɔ̀ rì ɓɛ̀sujàà, ɓɛ̀sujàà ɓɔɔ pig wɔ̀ ɓi naà-zày. "
    },
    {
        "numVerset": "LUK.12.59",
        "verset": "Ǹkalii wɔ̀ lɛ, wàa kpaŋ yi ɓi naà-zày ìnɛn di ù ka pee ɓi pon wɔɔ̀, nsoò fìraŋ̀ fìfog fyɛ̀ kɛɛ̀ rɔ̀ɓ."
    },
    {
        "numVerset": "LUK.13.1",
        "verset": "Ɓi cààmɛ̀n kiǹ, ɓum ɓɛdɛŋ ɓɛ yughà kì kpaà Yeesus kìɓan ki ki kighà ɓumɓɛ a Galile ɓɛ ɓɛ yughà kìɓɔgsii Bɛ̀ll rì ɓìtuwe ɓi lɛ ɓɛɛ funɛn, Pilat à ki cuusi lɛ rì ɓɔ, rì ɓìtuwe ɓyaa. "
    },
    {
        "numVerset": "LUK.13.2",
        "verset": "Nni Yeesus à ɓàkà ɓumɓɛ̀n lɛ: Ɓi fèfeg nya lɛ ɓumɓɛ a Galile ɓɛǹ ɓɔ yɛɛ m̀pɔ̀ɔ̀zii kì ɓaà ɓɛ̀kìì-kìɓe ɓɛ cee ɓum ɓɛm̀bog ɓɛ a Galile, yɛ̀ɛ ɓɛ ǹtulɛɛ rì rìkuu ɗi ǹtɔɓ ɗìn? "
    },
    {
        "numVerset": "LUK.13.3",
        "verset": "Ki yin fɔlɔɔ. Ǹkpaa mìni lɛ, i ɓì lɔ̀ɔ̀ghrɛɛ ɓi mɛrem, ɓì ɓiì cuù ɓɛ̀sɛ̀ɛ̀ ɓɛ̀cèm lɔŋ yɛ̀ɛ ɓumɓɛ̀n. "
    },
    {
        "numVerset": "LUK.13.4",
        "verset": "Gìn ɓum ǹtɛ̀ɗ ɗì taàraa ɓɛ mɛɛ mɛ a Silowe mɛ ɓangà, ɓɛ cuu, ɓɛɛ ɓiisɛ̀ngà kì kìi kiɓe ɓɛ cee ɓum ɓɛ̀cèm ɓɛ a Yorisalɛm ɓi rìghɛn ɗin? "
    },
    {
        "numVerset": "LUK.13.5",
        "verset": "Ki yin fɔlɔɔ. Ǹkpaa mìni lɛ, i ɓì lɔ̀ɔ̀ghrɛɛ ɓi mɛrem, ɓì ɓiì cuù ɓɛ̀sɛ̀ɛ̀ ɓɛ̀cèm lɔŋ yɛ̀ɛ ɓumɓɛ̀n."
    },
    {
        "numVerset": "LUK.13.6",
        "verset": "Fɔɔnnɛ Yeesus à teetìghà ɓɔ dàɗkì lɛ: Ŋwaàdɛŋ yɛɛ ɓɛlà fìgyee ɓi dɛm yiì, nni à yùghà lɛ a kɛs ɓìɗùn ɓi kìte kiǹ, kìɓan kifog, à tanɛ̀n kɔ kɛ̀ɛ̀ kìɗùn nsoò kìfog. "
    },
    {
        "numVerset": "LUK.13.7",
        "verset": "Nni à kpaaghà min mum ànɛ àa m̀pègsàg nyi dɛm lɛ: Ghɛna bèg yiraa yɛɛ rari lɛ, yɛ̀ɛ ǹtumɛ̀ngà rìyù lɛ nkɛs ɓìɗùn ɓi fìgyee ànɛ, wɔ̀lɛ, kɛ̀ɛ ǹtanɛn com miì, nni kpɛ̀ɛ̀ya nyi, à rɛrɛlii foo à ɗiɗì ìkɔ̀ɔ̀ zɛy ɓisuucɛ? "
    },
    {
        "numVerset": "LUK.13.8",
        "verset": "Fɔɔnnɛ m̀pègsɛ̀n-dɛm a kpaaghà lɛ: Kan, ka cààti ɓà fìgyee ànɛ̀n ɓi bèg ìnɛ, ǹɗì ɓiì timii ǹɗyèm wii ǹcèŋzɛ̀n, ǹfoŋ kìkùnkùn miì. "
    },
    {
        "numVerset": "LUK.13.9",
        "verset": "Ɓaà yi ɓi à rì lɛ à wum ɓìɗùn ɓi mɛ̀ru mɛ asu; i à wumi ɓi, fɔlɔɔ nnɛ ù kpɛ̀ɛ̀ min nyi."
    },
    {
        "numVerset": "LUK.13.10",
        "verset": "Yɛ̀ɛ Yeesus à rèrèsàkà ɓum ɓi naà-bɔ̀ŋzɛ̀n ìdɛŋ ŋwosi Saɓàt, "
    },
    {
        "numVerset": "LUK.13.11",
        "verset": "giɓ adɛŋ à ɓaghà wɔɔ ri kìɓeɓtàg ki nghay ki ki lɛmzìghà yi, kìlɛm kìn ki ɓaghà di ki ti bèg ǹtɛ̀ɗ ɗì taàraa, nyii rɔɓ mɛ̀laŋ, kɛ̀ɛ̀ bee inɛ lɛ à rɛlì tì lɛsaaɗ. "
    },
    {
        "numVerset": "LUK.13.12",
        "verset": "Yɛ̀ɛ Yeesus à ghɛngà giɓ anɛ̀n, à reŋì nyi, à kpaa nyi lɛ: Giɓ, ù wɔ̀ni kìlɛm ki! "
    },
    {
        "numVerset": "LUK.13.13",
        "verset": "Fɔɔnnɛ à saghìghà min nyi ɓyàg ɓi nyòò, giɓ anɛ̀n à sugtì kì rɛlii lɛsaaɗ lɔŋ a-kɔ̀ɔ̀, à ghagsɛ̀n ɗì rìɓɔgsì ɗi Bɛ̀ll. "
    },
    {
        "numVerset": "LUK.13.14",
        "verset": "Wɔ̀lɛ ǹlàmì naà-bɔ̀ŋzɛ̀n à wokà bim ɗi rìwɔ̀ɔ̀zì ɗi Yeesus à wɔ̀ɔ̀zìghà giɓ anɛ̀n ɗiǹ ŋwosi Saɓàt; à kpaa min gwìy ì ɓum ìnɛ ì ɓaghà wɔɔ lɛ: Ɓɛ̀ŋwos ɓɛ mum à ghɛ̀ɛ̀sɛɛ kì kìi kisay miì, ɓɛ ri taàfog, yùlaaghna kìɓoorɛɛ ɓi ɓɛ̀ŋwos ɓɛǹ, à cee lɛ ɓi yu ŋwosi Saɓàt. "
    },
    {
        "numVerset": "LUK.13.15",
        "verset": "Fɔɔnnɛ Kan à ɓàkà nyi lɛ: Ɓì rì lɛ fyɛɛ̀-fyɛɛ̀ ɓi ŋwɔm ìghèy ɓi ɗùm; mum ǹcèm ànɛ ɓi mìni a ti kɛ̀ɛ fùmi sanìnya wìì, nsoò lɛ jàɗki yìì, à kɛ̀n yɔ̀ ki nɔsii mɛnig ŋwosi Saɓàt? "
    },
    {
        "numVerset": "LUK.13.16",
        "verset": "Nni giɓ anɛ à rì ànɛ, à rì ɓi boo ì mum yì Abiraham, nyi nnɛ Satàn a ɓangà, à kàŋ bɛn, gɛɛ̀nɛ bèg ǹtɛ̀ɗ ɗì taàraa. Nni ki ghɛɛ̀sɛɛ ɓi lɛ ɓɛɛ fumi nyi bɛn yin ŋwosi Saɓàt? "
    },
    {
        "numVerset": "LUK.13.17",
        "verset": "Yɛ̀ɛ Yeesus à kpaaghà fɔlɔɔ, ɓɛ̀bènàbena ɓii ɓɛ̀cèm ɓɛ wog ǹtoòrìɗ. Wɔ̀lɛ gwìy ì ɓum ìnɛ ì ɓaghà wɔɔ ì nyàànyààghà rì dàm yi ɓiɓan yicèm yi à kìkìghà."
    },
    {
        "numVerset": "LUK.13.18",
        "verset": "Nni Yeesus à kpaatìghà lɛ: Kìlɔ̀ŋ ki Bɛ̀ll ki pisɛɛ ɓà ri cɛ, nni mɛ̀ ǹki rì ɓà lɛ ǹfèg kɔ rì cɛ? "
    },
    {
        "numVerset": "LUK.13.19",
        "verset": "Kìlɔ̀ŋ ki Bɛ̀ll ki pisɛɛ rì maa zàm à kìte ànɛ mum à teri, à ɓɛ̀y ɓi dɛm yiì, à ròò, à tɔɔ, à ghay kìte, tììlì ti ki toŋ ɓilaa ɓyaa ɓi myaɓ mɛ kite kiǹ."
    },
    {
        "numVerset": "LUK.13.20",
        "verset": "Nni Yeesus à kpaatìghà ɓɔ lɛ: Cɛ kɛɛ̀ki ǹɗi lɛ, ǹfègtì ɓà kilɔ̀ŋ ki Bɛ̀ll rì kɔ? "
    },
    {
        "numVerset": "LUK.13.21",
        "verset": "Ki ri fɛlɛ yɛ̀ɛ nwìɗ ànɛ giɓ a teri à foŋ ɓi vèg yi ǹkùŋ wu kipɛn yiraa, à kpaŋ yɛ̀ɛ nwìɗ a ɓiì kìi lɛ kìpɛn kìn kɛɛ nurɛǹ di ɓɛ mɛ fyèè."
    },
    {
        "numVerset": "LUK.13.22",
        "verset": "Yeesus à rerènìghà lɛ, rì bàn ɗì jɛ̀m i ɓilɔ̀ŋ, di a rèeresàg ɓum ɓìɓan ɓi Bɛ̀ll, à ki ròroŋi bee inɛ a Yorisalɛm."
    },
    {
        "numVerset": "LUK.13.23",
        "verset": "Nni ŋwaàdɛŋ à tɔkà nyi lɛ: Kan, lɔŋ maa gàɓ à ɓum lɛsàg yɛ̀ɛ ri ɓiì ghɛɛ̀ cɛɓ ɓi kìlɔ̀ŋ ki Bɛ̀ll? Yeesus à ɓàg min ɓɔ lɛ. "
    },
    {
        "numVerset": "LUK.13.24",
        "verset": "Tèèsiina nyoo lɛ ɓi ɗiŋi ɓisuunaa wu sɔgsɔ̀ɔ̀g ɓisuulɛ, ɓum lɛɛ̀gwey ɓɛ kaa gɛ bee inɛ ɓɛɛ ɗiŋì, ɓɛ̀ kɛɛ̀ ghɛn, mɛ̀ yɛ̀ɛ kpaa mìni! "
    },
    {
        "numVerset": "LUK.13.25",
        "verset": "Yɛ̀ɛ ŋwaàmɛɛ a pɛ̀sɛɛ gɛ aɗyòò à sìm ìsuunaa, mìni ɓɛ ɓì rɔ̀ɓi gɛ ɓi ɗyɔ̀m, ɓì tumɛɛ gɛ rìɓog ɗi isuunaa di ɓi kpaakpaa lɛ: Kan nɛma ɓìsi naa, fɔɔnnɛ à bàagh gɛ mìni lɛ: Mɛ̀ ǹ-yii ɓi jàŋ inɛ ɓì pɛ̀sɛɛ yì. "
    },
    {
        "numVerset": "LUK.13.26",
        "verset": "Fɔɔnnɛ ɓì tumɛɛ gɛ min rikpaa lɛ: Tì kìghà lɛ, tì ɗiɗì tì nɔnɔ̀ ǹɗaŋ ri wɔ̀, ù ki rèsàkà ɓìɓan ɓi Bɛ̀ll ɓi ɓìɓàà ɓis. "
    },
    {
        "numVerset": "LUK.13.27",
        "verset": "Nni nyii ɓàagh gɛ mìni lɛ: Ǹkalii mìni lɛ ǹ-yii ɓi jàŋ inɛ ɓì pɛ̀sɛɛ yì, ghaghiina mɛ̀ ɓi mis, lɛ mìni ɓɛ̀sɛ̀ɛ̀ ɓɛ̀cèm, ɓì rì ɓɛ̀kpàn ɓɛ kiɓe. "
    },
    {
        "numVerset": "LUK.13.28",
        "verset": "Fɔɔnnɛ ɓì rènɗeni gɛ, ɓì ŋààŋààdì min, di ɓyàa ghɛn lɛ rì Abiraham, rì Isag, rì Yakɔɓ, rì ɓɛ̀kpaŋzì-ɓìɓan ɓɛ̀cèm ɓi kìlɔ̀ŋ ki Bɛ̀ll, ɓɛ ki tyɔg mini ɓi dan. "
    },
    {
        "numVerset": "LUK.13.29",
        "verset": "Ɓumɓɛ pɛ̀saagh gɛy a rìkpagì ɗi ŋwos, rì a rìnɔ̀ŋɗàg ɗi ŋwos, ɓɛdɛŋ ɓɛ pɛsɛ̀n yì ǹkòkwey, ɓɛm̀bog yì duŋzi, ɓɛ yu kì kɔ̀rii a kìsɛ̀nɛ̀ ki ɓi kìlɔ̀ŋ ki Bɛ̀ll. "
    },
    {
        "numVerset": "LUK.13.30",
        "verset": "Fɔɔnnɛ ɓum ɓɛdɛŋ ɓɛ ɓi ɓɛ̀yùù ajɛ̀m, ɓɛ ɓaa gɛ ɓi ɓumɓɛ asu; ɓɛ̀ro ɓɛdɛŋ ɓɛ ɓi ɓumɓɛ asu, ɓɛ ɓaa gɛ ɓumɓɛ ajɛ̀m."
    },
    {
        "numVerset": "LUK.13.31",
        "verset": "Ɓi cààmɛ̀n kiǹ, Ɓɛ̀fàrìzyɛŋ ɓɛdɛŋ ɓɛ yughà kì kpaà Yeesus lɛ: Pɛ̀sɛn fɛ, u ghaagh, lɛ Eroodɛ a kɔ̀nkɔn lɛ a wey wɔ̀. "
    },
    {
        "numVerset": "LUK.13.32",
        "verset": "Nni Yeesus à ɓàkà ɓɔ lɛ: Kɛ̀ɛna kì kpaà kìbina kiǹ lɛ: Ghɛɛna nnànaɓ ɓiɓeɓtàg ɓi mɛghay, ǹki wɔ̀ɔwɔɔ̀zì ɓum lɛ rì gɛɛ̀nɛ rì rìduri, mɛ̀ru mɛɓɛɛ̀ fɛlɛ, di m̀mɛ lègsi kisay kiǹ. "
    },
    {
        "numVerset": "LUK.13.33",
        "verset": "Kìɓan kifog, ǹghɛ̀ɛ̀sɛɛ lɛ ǹghagsi rìkɛ̀ɛ̀ ɗyɛm̀ à tumɛɛ gɛɛ̀nɛ, à kpaŋ rìduri rì mɛ̀ru mɛɓɛɛ̀, ɓisuulɛ ǹkpaŋzì-ɓìɓan a ghɛ̀ɛ̀sɛɛ ɓi ki wiì jàŋ idɛŋ, lɔŋ a Yorisalɛm."
    },
    {
        "numVerset": "LUK.13.34",
        "verset": "Wɔ̀ Yorisalɛm! Wɔ̀ Yorisalɛm! Wàànɛ u kìki lɛ, ù cuùcùùsì ɓɛ̀kpaŋzì-ɓìɓan, ù ki wowey ɓumɓɛ Bɛ̀ll à ti à romgìì wɔ̀, di u roorogì ɓɔ gɔ̀g; gɛ̀n yaŋ yɛɛ̀ yi m̀mɛ kaa bee inɛ ǹtaŋzɛn ɓɔn ɓɔɔ fɛlɛ yɛ̀ɛ jɛɛ à zag a taŋzag ɓɔn ɓii a mɛ̀keɓ zi, kɛ̀ ɓi kɔ̀n! "
    },
    {
        "numVerset": "LUK.13.35",
        "verset": "Nni ghɛɛna lɛ, ɓɛ ɓiì rinii mɛɛ min kìɓan kifog, ɓyàa ghɛɛ̀di ɓi mɛ à kpaŋ ŋwos anɛ ɓì ɓiì kalii lɛ: Bɛ̀ll a maŋ̀ roànɛ à yùu yì ɓi ɗii ɗi Kan."
    },
    {
        "numVerset": "LUK.14.1",
        "verset": "Ŋwosi Saɓàt, Yeesus à ɗiŋìghà ɓi naa ì rìfòm ɗi Ɓɛ̀fàrìzyɛŋ, ɗidɛŋ, lɛ a ɗi ɓìɗilàg. "
    },
    {
        "numVerset": "LUK.14.2",
        "verset": "Fɔɔnnɛ ɓumɓɛ ɓɛ ɓaghà wɔɔ ɓɛ fifìɓìghà Yeesus lɛ syeesyee; ŋwaàdɛŋ ànɛ à roròɓkà fìroɓ fi mìkakɛn mɛkòò, à rɛrɛ̀lìghà nyi asu. "
    },
    {
        "numVerset": "LUK.14.3",
        "verset": "Nni Yeesus à tumɛ̀ngà ɓìtòkì, à tɔg ɓɛ̀rèsàg-ɓìdɔ̀gsɛna rì Ɓɛ̀fàrìzyɛŋ lɛ: Ɓìdɔ̀gsɛna ɓi kpaa nya lɛ, ɓɛ ri lɛ ɓɛ wɔɔ̀zì mum ŋwosi Saɓàt gìn ɓɛ yin lɛ ɓɛ wɔɔ̀zì? "
    },
    {
        "numVerset": "LUK.14.4",
        "verset": "Ɓumɓɛ̀n ɓɛ minɛ̀n nyi. Fɔɔnnɛ à tekà roròɓ ànɛ̀n, à wɔ̀ɔ̀zì nyi à kpaa nyi lɛ a sug. "
    },
    {
        "numVerset": "LUK.14.5",
        "verset": "Nni à kpaaghà min ɓumɓɛ̀n lɛ: Ghɛn anɛ ɓi mìni yɛɛ ri lɛ à kì lɛ, i man wiì nsoò lɛ sanìnya wìì a kpìi ɓi rìɓee ŋwosi Saɓàt, à rɔ̀ɓ kɛ̀ɛ rùnɛn lɛ a sɔŋi nyi lɔŋ wɔɔ foo? "
    },
    {
        "numVerset": "LUK.14.6",
        "verset": "Ɓumɓɛ̀n ɓɛ ghɛngà ɓi ŋwɔm wu ɓàghɛn nyi ǹtɔɔ̀tɔɔgh wiǹ."
    },
    {
        "numVerset": "LUK.14.7",
        "verset": "Yɛ̀ɛ Yeesus à seesèèghà di ɓum ɓɛɛ̀ ɓɔ̀nɓɔn mɛkɔ̀ɔ̀ mɛ syeesyee, nni à tekà ɓɔ dàɗkì ìdɛŋ à kpaa lɛ: "
    },
    {
        "numVerset": "LUK.14.8",
        "verset": "I mum à reŋii wɔ̀ a kìsɛ̀nɛ̀ ki riwɛy, kɔ̀ɔ kɛ̀n ki kɔ̀rii ɓi-kɔ̀ɔ̀ wu asu, lɛ ŋwaàdɛŋ ànɛ à cee wɔ̀ ɓi nkoŋ a rì lɛ à ɓa girig ǹɗeŋiyɛn a kìsɛ̀nɛ̀ kiǹ; "
    },
    {
        "numVerset": "LUK.14.9",
        "verset": "ɓi lèg ànɛ lɛ, ŋwaànɛ à reŋii mìniìcèm à rì lɛ à yù wɔ̀ kì kpaà lɛ, u nɛm ŋwaàmbog ànɛ̀n ìkɔ̀ɔ̀, fɔɔnnɛ ǹto wu ri wɔ̀ ɓiì rìri ɓi rìkɛ̀n ɗi ù rì ɓiì kɛ̀ɛ ki kɔ̀rii ɓi-kɔ̀ɔ̀ wu ajɛ̀m. "
    },
    {
        "numVerset": "LUK.14.10",
        "verset": "Nni kìlag lɛ i mum à reŋii wɔ̀ ɓi kìsɛ̀nɛ̀ ù kɛ̀n kì kɔ̀rii ɓi-kɔ̀ɔ̀ wu ajɛ̀m di fɔlɔɔ nnɛ ŋwaànɛ à reŋii wɔ̀ a ki lɛ, i à yùu yì, à kpaa wɔ̀ lɛ, Ceeya kì kɔ̀rii fɛlɛnii asu. Rìkì ɗiǹ ɗi ri wɔ̀ ɓiì faà rìmum ɓi mis mɛ ɓum ɓɛ̀cèm ɓɛ ɓɛ ri a kìsɛ̀nɛ̀ kiǹ. "
    },
    {
        "numVerset": "LUK.14.11",
        "verset": "Mum ǹcèm ànɛ à ɓiì ɓɔgsii nyimiɗ innɛ ɓɛɛ ɓiì sɛɛ̀dii, wɔ̀lɛ roànɛ à rì ɓiì sɛɛ̀dii nyimiɗ ɓi zi, innɛ ɓɛ ri ɓiì ɓɔgsii."
    },
    {
        "numVerset": "LUK.14.12",
        "verset": "Fɔɔnnɛ Yeesus à kpaaghà girig ŋwaànɛ à reŋìghà nyi a mɛɛ mii lɛ: I ù rì ɓi kìsɛ̀nɛ nsoò rì ŋwos, nsoò cɛŋkò, kɔ̀ɔ reŋɗɛn lɛ rì ɓɛ̀reŋkàŋ ɓɔɔ rì ɓɛ̀geni ɓɔɔ, nsoò boo yɔ̀ɔ̀ i ɓum, nsoò ɓɛ̀ba-gòŋzɛn ɓɔɔ, ɓɛ ɓɛ ri rì ìkum ɓisuulɛ ɓɔ girig ɓɛ ri lɛ ɓɛ reŋì wɔ̀ a lɔ̀ŋkaa, ɓɛ leɓ wɔ̀ ɓìɗilàg ɓi ù faghà ɓɔ. "
    },
    {
        "numVerset": "LUK.14.13",
        "verset": "Kìlag lɔŋ lɛ, i ù rì ɓi kìsɛ̀nɛ̀, ù reŋɗɛ̀n lɛ rì ɓɛ̀soghàsogha rì ɓìwɔ̀g rì ɓɛ̀lɛnlɛm, rì ɓɛ̀ɗyaŋɗyàŋ. "
    },
    {
        "numVerset": "LUK.14.14",
        "verset": "Fɔɔnnɛ ù rì ɓiì ɓaà rì ɓɛ̀mààgh ɓisuulɛ ɓumɓɛ̀n ɓɛ yin ɗi ìtèɗ wulɛ ɓɛ leɓ wɔ̀ rìkì ɗiǹ, fɔɔnnɛ ù teri gɛ mɛ̀lèɓ ŋwosi righèmɓɛ̀n ɗi ɓilòŋ ɗi ɓumɓɛ ɓɛ ri lɛ saaɗ."
    },
    {
        "numVerset": "LUK.14.15",
        "verset": "Yɛ̀ɛ kìbog ki ɓi ɓumɓɛ ɓɛ ɗiɗìghà ɓɛǹ rì Yeesus ki wokà ɓìtòkì ɓiǹ, ki kpaa nyi lɛ: Mààgh rì roànɛ à ɗii gɛ ɓìɗilàg a kìsɛ̀nɛ̀ ki ɓi kìlɔ̀ŋ ki Bɛ̀ll. "
    },
    {
        "numVerset": "LUK.14.16",
        "verset": "Nni Yeesus à ɓàkà nyi lɛ: Ŋwaàdɛŋ yɛɛ ɓaghà ɓi coo kisɛ̀nɛ̀, à ki regi ɓum lɛɛ̀gwey a kìsɛ̀nɛ̀ kiǹ. "
    },
    {
        "numVerset": "LUK.14.17",
        "verset": "Yɛ̀ɛ cààmɛ̀n ki kìsɛ̀nɛ̀ ki ghɛ̀ɛ̀sɛ̀ngà kì tumɛɛ ki kpagà, nni à romgà ǹkìì-kìsay wiì lɛ a kɛǹ kì reŋii ɓumɓɛ à reŋɗɛ̀ngà, à kpaa ɓɔ lɛ: Yùunay, ɓyom ɓìcèm ɓi ti ɓì pègsɛn. "
    },
    {
        "numVerset": "LUK.14.18",
        "verset": "Wɔ̀lɛ ɓumɓɛ̀n ɓɛ̀cèm ɓɛ ɓakày ǹkìì-kìsay anɛ̀n lɛ, bee inɛ ɓɔɔ yu ìnɛ̀n ì yin, roàntonto à kpaa nyi lɛ: Mɛ̀ɛ nlàagh dɛm, nni ǹghɛ̀ɛ̀sɛɛ yɔ̀ kì kɛ̀ɛ ki ghɛɛ̀, kùrùg cenɛn mɛ̀. "
    },
    {
        "numVerset": "LUK.14.19",
        "verset": "Roàdɛŋ lɛ: Mɛ̀ɛ nlàagh ɓɛ̀sanìnya ǹtɛ̀ɗ, nni ǹkɛ̀ɛ lɛ nghɛǹ yɛ̀ɛ ɓɛ ri lɛ ɓɛ say, kùrùg cenɛn mɛ̀. "
    },
    {
        "numVerset": "LUK.14.20",
        "verset": "Roàmbog lɛ: Mɛ̀ɛ ǹwɔlɛɛ lɔŋ ɓigomìnɛ, fɔɔnnɛ ǹ-yin ɗi bee inɛ ǹ-yù."
    },
    {
        "numVerset": "LUK.14.21",
        "verset": "Fɔlɔɔ nnɛ ǹkìì-kìsay a sugtìghà kì kpaà masà wìì ɓìɓan ɓiǹ ɓìcèm. Nni ŋwaàmɛɛ a wokà bim, à ki kpaa ǹkìì-kìsay anɛ̀n lɛ, kɛ̀na lɛ fyɛ̀ɗ, ɓi ɓìyan ɓi tyèè, rì ɓi ɓìɓàà ɓi ɓi bàn, u regiì mɛ̀ lɛ, rì ɓɛ̀soghàsogha, rì ɓìwɔ̀g, rì ɓɛ̀ɗyaŋɗyàŋ, rì ɓɛ̀lɛnlɛm, "
    },
    {
        "numVerset": "LUK.14.22",
        "verset": "yɛ̀ɛ maa cààmɛ̀n à ghaghìghà, ǹkìì-kìsay anɛ̀n à sugtìì nyi kì kpaà lɛ: Tààta, ǹkìi yì fìtom fi wàa romi mɛ̀ lɛ ǹki, nni wɔ̀lɛ, mɛ̀kɔ̀ɔ̀ mɛdɛŋ mɛ kaka zɛy. "
    },
    {
        "numVerset": "LUK.14.23",
        "verset": "Nni à kpaatìghà min ǹkìì-kìsay wiì lɛ: Nɔ̀ɔ̀ti lɛ rì bee yi ɓi dɛm, rì bèn yi gari yi ɓi ɓɛ̀dɛm, u tiniì ɓum ɓi-tèɗ lɛ ɓɛɛ yu kì ɗiŋii ɓi naa yɛ̀m, di fɔɔnnɛ yɛ̀ɛ roǹ. "
    },
    {
        "numVerset": "LUK.14.24",
        "verset": "Fɔɔnnɛ à kpaaghà ɓɔ lɛ: Nsoò kìbog ki mum ki ɓi ɓɛ̀roɓɛ ǹlokà kì reŋii kaa ɗi ɓi com ki a kìsɛ̀nɛ̀ kɛm̀."
    },
    {
        "numVerset": "LUK.14.25",
        "verset": "Yɛ̀ɛ ɓìtuu ɓi ɓum ɓi nɔɔ̀nɔ̀ɔ̀tìghà Yeesus, nni à lɔ̀ɔ̀ghrɛ̀ngày à kpaa ɓɔ lɛ: "
    },
    {
        "numVerset": "LUK.14.26",
        "verset": "I mum à yùu a lɔ̀ŋkɛm̀, à yin lɛ à ɓa ǹ-yilàg wɛ̀m di à keesii ɓi mɛ, à cee lèg ànɛ à keesii lɛ, rì seŋì, rì jɛɛ, rì giy, rì ɓɔn ɓii, rì ɓɛ̀geni ɓii ɓɛ ɓɛ̀yiɓ rì ɓɛ ɓɛbaŋì, nsoò cɛɓ kii kɔmiɗ. "
    },
    {
        "numVerset": "LUK.14.27",
        "verset": "Fɔɔnnɛ mum ǹcèm ànɛ à tɛ̀ɛgh ɓi kɔrɔs wìì, à ki nɔ̀ɔ̀ti mɛ à yin lɛ à ɓa ǹ-yilàg wɛ̀m. "
    },
    {
        "numVerset": "LUK.14.28",
        "verset": "Ghɛn anɛ ɓi mìni yɛɛ ri lɛ à kì lɛ, i à ɓeegh kìtoŋ, kɛ̀ɛ ka kɔ̀ri ɓi zi lɛ a ghɛǹ bàlì ì mɔ̀ɔ̀ni ìnɛ yɛ̀ɛ kɔ̀ɔkɔnɛ̀n ɓi kìtoŋ kicèm, à ki fiɓi ǹkoò mɔ̀ɔ̀ni mɛ à rì rì mɔ mɛ ri lɛ mɛ legsì kɔ; "
    },
    {
        "numVerset": "LUK.14.29",
        "verset": "ɓisuulɛ, i à ghɛ̀lɛɛ kɔ, à càɗ bee ri bee, ɓum ɓɛ̀cèm ɓɛ ɓɛ ghɛɛ kɔ fɔlɔɔ, ɓɛ ri nyi ɓiì wɔ̀wɔli, "
    },
    {
        "numVerset": "LUK.14.30",
        "verset": "di ɓɛɛ̀ kpaakpaa lɛ: Ŋwaànɛ àa ǹtumɛɛ kìtoŋ, ki yag nyi rìlègsì."
    },
    {
        "numVerset": "LUK.14.31",
        "verset": "Com kìfog yɛ̀ɛ rìfòm ɗidɛŋ ɗi yin lɛ ɗi ki lɛ, i ɗyɛɛ̀ kɛ̀nkɛn ki ɗùu wɛ̀y ri ɗimbog, ɗyɛ̀ kɛɛ̀ ka kɔ̀ri ɓi zi lɛ ɗyɛɛ̀ ghɛn, ǹkòo ɗi ri lɛ ɗi kɛǹ rì ɓɛ̀sujàà ɓɛ̀tɔɔsìm ǹtɛ̀ɗ, lɛ ɗyɛɛ ɗuù rì rìfòm ɗimbog ɗi ɗi riì rì ɓɛ̀sujàà ɓɛ̀tɔɔsìm rìtin. "
    },
    {
        "numVerset": "LUK.14.32",
        "verset": "I ɗi ghɛɛ lɛ ɗyaa cenɛn ɓi wɛ̀y wiǹ innɛ rìfòm ɗimbog ɗi kakas̀ fìràɓ, ɗi ɓiì romì ɓum lɛ ɓɛɛ kɛǹ kì tɔɔ̀gh rìfòm ɗiǹ com ki ɗyɛɛ̀ kɔ̀nkɔ̀n, ɓi ɗi lɛ ɓɛɛ pɛgsɛn paàzì ànɛn lɛ tɛ̀tɛ̀rɛ̀ɛ̀."
    },
    {
        "numVerset": "LUK.14.33",
        "verset": "Nni fɔɔnnɛ mum ǹcèm ànɛ ɓi mìni ànɛ à roòzɛɛ ɓi ɓyom ɓìcèm ɓi à rì rì ɓyɔ, à yin lɛ à ɓa ǹ-yilàg wɛ̀m."
    },
    {
        "numVerset": "LUK.14.34",
        "verset": "Kìkòn ki ri syeesyee à com, wɔ̀lɛ i ki soò, cɛ kidɛŋ kɛɛ̀ki ɓɛ ri lɛ ɓɛ foŋdì miì lɛ kɛɛ yɛɛ̀ti? "
    },
    {
        "numVerset": "LUK.14.35",
        "verset": "Ki yiìdi ri gɛɓsɛ̀n nsoò ɓisuu zi, nsoò ɓisuu kikùnkùn; ɓɛɛ ɓiì màagh kɔ ɓi dan. Ŋwaànɛ à rì rì mɛ̀ree, mɛ lɛ à wog à ghɛ̀ɛ̀sɛɛ kì woògh."
    },
    {
        "numVerset": "LUK.15.1",
        "verset": "Ɓɛ̀terì-làmpoŋ̀ rì ɓɛ̀kìì-kìɓe ɓɛm̀bog ɓɛ ǹ-yùlàg ɓɛ̀sɛ̀ɛ̀ ɓɛ̀cèm yɛ̀ɛ Yeesus, lɛ ɓɛɛ wowog ɓìtòkì ɓii. "
    },
    {
        "numVerset": "LUK.15.2",
        "verset": "Fɔɔnnɛ Ɓɛ̀fàrìzyɛŋ rì ɓɛ̀rèsàg-ɓìdɔ̀gsɛna ɓɛ ŋwɔŋwɔ̀ŋìghà di ɓɛɛ̀ kpaakpaa lɛ: Ŋwaànɛ a ghàghaɓ ɓiɓeɓtàg ɓi ɓum lɛ syeesyee, à ki ɗiɗi nɗaŋ ɗi ɓɔ. "
    },
    {
        "numVerset": "LUK.15.3",
        "verset": "Fɔɔnnɛ Yeesus à tekà ɓɔ dàɗkì ìnɛ. "
    },
    {
        "numVerset": "LUK.15.4",
        "verset": "Ghɛn anɛ ɓi mìni yɛɛ ri lɛ à kì lɛ, i à rì rì jɔ̀ɔ̀ yii mɛtin mɛtaǹ, nni bog ì ɗimi, kɛ̀ɛ càɗ yi yi rɔɓi mɛ̀tin mɛnin rì ǹtɛ̀ɗ rì taànìn ɓi-reɓ à kɛ̀n kì kaà kìbog ki kaa ɗimi à kpaŋ yɛ̀ɛ à rì kɔ ɓiì ghɛɛ̀? "
    },
    {
        "numVerset": "LUK.15.5",
        "verset": "I à mɛ tanɛn yɔ̀, à saàgh yɔ̀ ɓi ɓìlaŋ rì coo kinyàà, "
    },
    {
        "numVerset": "LUK.15.6",
        "verset": "i à kpaŋi a mɛɛ mii, à taŋzɛ̀n lɛ rì ɓɛ̀reŋkàŋ ɓii, rì ɓɛ̀ba-gòŋzɛn ɓii à kpaa ɓɔ lɛ: Ti nyààrɛɛna ǹɗaŋ ɓisuulɛ màa ghɛɛ̀dii tì jɔ̀ɔ̀ yɛ̀m ìnɛ ìi nɗimi. "
    },
    {
        "numVerset": "LUK.15.7",
        "verset": "Ǹkalii mìni lɛ, kìnyàà ki ɓiì ɓaà girig fɔlɔɔ aɗyòò, di ǹkìì-kìɓe bogtɛ̀n à lɔ̀ɔ̀ghrɛɛ ǹɗem, ki cee ki ki ri ɓisuu ɓum mɛ̀tin mɛnin rì ǹtɛ̀ɗ rì taànìn, ɓɛ ɓɛ ri lɛ saaɗ, ɓɛ ki ghɛɓsii ɓi com lɛ ɓɛɛ lɔɔ̀ghrɛn tì mɛ̀rem."
    },
    {
        "numVerset": "LUK.15.8",
        "verset": "Nsoò lɛ i giɓ adɛŋ à rì rì dolà ǹtɛ̀ɗ, nni dolà bog ì ɗimi, àa ròòsi ɓi nya lamɓà à fyɛn naa, à konàg kì kaà dolà ìnɛn à kpaŋ yɛ̀ɛ à rì yɔ̀ ɓiì ghɛɛ̀? "
    },
    {
        "numVerset": "LUK.15.9",
        "verset": "I à mɛ ghɛn yɔ̀, à reŋì lɛ, rì ɓɛ̀reŋkàŋ ɓii, rì ɓɛ̀yiɓ ɓɛ à rì jàŋbog rì ɓɔ, à kpaa ɓɔ lɛ: Ti nyààrɛɛna ǹɗaŋ lɛ maa ghɛɛdii mɔ̀ɔ̀ni mɛ̀m mɛ mɛ nɗimi. "
    },
    {
        "numVerset": "LUK.15.10",
        "verset": "Ǹkalii mìni lɛ, kìnyàà ki ri girig fɔlɔɔ ɓi nyìinyìm à ɓumɓɛ titom ɓɛ Bɛ̀ll, ɓisuu ǹkìì-kìɓe bog ànɛ à lɔ̀ɔ̀ghrɛɛ ǹɗem."
    },
    {
        "numVerset": "LUK.15.11",
        "verset": "Yeesus à teetì ɓɔ dàɗkì lɛ: Ŋwaàdɛŋ yɛɛ ɓaghà ɓɔn ɓɛ ɓɛbaŋì ɓɛɓɛɛ̀. "
    },
    {
        "numVerset": "LUK.15.12",
        "verset": "Nni roàsiitòn à kpaaghà seŋi lɛ: Tààta, faa mɛ̀ gàɓ yɛ̀m ì ìkum. Fɔɔnnɛ Seŋi à kàɓsìghà ɓɔ ìkum wii. "
    },
    {
        "numVerset": "LUK.15.13",
        "verset": "Yɛ̀ɛ ɓɔɔ mɛru ɓɛ ghaghìghà, roàsiitòn anɛ̀n à ɓadɛ̀n ɓyom ɓii ɓìcèm, à kwèɗ ɓi kìlɔ̀ŋ ki fìràɓ, à yogsàg ìkum wii wɔɔ ɓi cɛɓ ki kòòkoo. "
    },
    {
        "numVerset": "LUK.15.14",
        "verset": "Yɛ̀ɛ à lègsìghà kì yogsaagh ikum wii, fɔɔnnɛ coo zày ki kpighà ɓi kìlɔ̀ŋ kiǹ, kɛ̀ɛ ɓa ti ri com ki lɛ à ghɛɓ miì. "
    },
    {
        "numVerset": "LUK.15.15",
        "verset": "Nni à kɛ̀ngà kì ɗiŋii kisày yɛ̀ɛ ŋwaàdɛŋ ànɛ ɓi kìlɔ̀ŋ kiǹ; roànɛ̀n à rom nyi lɛ a kɛǹ nyi kì ɓèŋi jèè a dɛm. "
    },
    {
        "numVerset": "LUK.15.16",
        "verset": "À ɓaghà rì zày ìnɛ lɛ di àa ɗii ɓyom ɓi jèè yi ǹti yi ɗilàg, wɔ̀lɛ ŋwaànɛ lɛ a fa nyi ɓyɔ kɛ̀ɛ ɓa. "
    },
    {
        "numVerset": "LUK.15.17",
        "verset": "Nni yɛ̀ɛ à sugtìghà ɓi nyimiɗ, fɔɔnnɛ à kpaaghà lɛ: Ɓum ɓɛ̀cèm ɓɛ ɓɛɛ̀ sasay seŋi wɛ̀m ɓɛ ri rì ɓìɗilàg lɛɛ̀gwey, mɛ̀ ǹ-yù kì wuwii zày fɛ. "
    },
    {
        "numVerset": "LUK.15.18",
        "verset": "M̀ɓiì pɛ̀sɛɛ, ǹsugtì yɛ̀ɛ Tààta wɛ̀m, ǹkpaa nyi lɛ: Tààta! Ǹkìghà kìɓe ɓi san ànɛ yɛ̀ɛ Bɛ̀ll rì ɓi san ànɛ à lɔ̀ŋkɔɔ, "
    },
    {
        "numVerset": "LUK.15.19",
        "verset": "fɔɔnnɛ ki ghɛɛ̀sɛɛ tì ɓi lɛ, ɓɛɛ reŋi tì mɛ̀ lɛ man wɔɔ̀, tera mɛ̀ lɔŋ yɛ̀ɛ kìbog ki ɓi ɓɛ̀kìì-ɓìsay ɓɔɔ. "
    },
    {
        "numVerset": "LUK.15.20",
        "verset": "Fɔɔnnɛ à pɛ̀sɛ̀ngà à kɛ̀n yɛ̀ɛ seŋi. Yɛ̀ɛ à ɓaghà di à kakay fìràɓ, nni seŋi à ghɛngày nyi, à tuɓì rì mɛ̀ree, à kɛ̀n nyi kì siighrɛɛ ɓi nyoo, à lɔ̀ɛ̀ɗ nyi. "
    },
    {
        "numVerset": "LUK.15.21",
        "verset": "Man à kpaa nyi lɛ: Tààta, ǹkìghà kìɓe ɓi san ànɛ yɛ̀ɛ Bɛ̀ll rì ɓi san ànɛ a lɔ̀ŋkɔɔ, nni ki ghɛɛ̀sɛɛ tì ɓi lɛ ɓɛɛ reŋi tì mɛ̀ lɛ man wɔɔ̀. "
    },
    {
        "numVerset": "LUK.15.22",
        "verset": "Nsoò fɔlɔɔ seŋi à kpaaghà ɓɛ̀kìì-ɓìsay ɓii lɛ: Terinas̀ mɛ̀ kìlàà ki ki ɓiisɛɛ kì rɔɔtɛɛ lɛ fyɛ̀ɗ, ɓi fa nyi a waàtɛn; à kpaa tì ɓɔ lɛ. Waasiina nyi bɔŋ ɓi manàcàg, ɓì waasì tì nyi ɓɛ̀siripàs ɓi mɛ̀kòò. "
    },
    {
        "numVerset": "LUK.15.23",
        "verset": "Ɓi yuiy rì kìɓwɛɗ ki sanìnya ki ki ri kìfɔmɛn, ɓi wey kɔ, ti ɗi di ti nyàànyàà. "
    },
    {
        "numVerset": "LUK.15.24",
        "verset": "Ɓisuulɛ man wɛm̀ ànɛ à wughà nni à ghèmɓɛɛ, man ànɛ à ɗimgà nni tì ghɛɛdii nyi. "
    },
    {
        "numVerset": "LUK.15.25",
        "verset": "Fɔlɔɔ a ɓaa, di dɛlì ì ŋwaànɛ̀n ì ǹtonto ì kakas̀ a dɛm. Nni yɛ̀ɛ ì susùkày di ì ti ɓiì kpaŋì a mɛɛ, nni ì wokày lɛ rì gom ì ɓyom ɓi ɓoɓoghɛn, rì mɛ̀dɛlì. "
    },
    {
        "numVerset": "LUK.15.26",
        "verset": "Fɔɔnnɛ à reŋìghà ǹkìì-kìsay a seŋi àdɛŋ, à tɔg nyi ɓisuucɛ nnɛ gom ìrì a mɛɛ mɛ seŋi? "
    },
    {
        "numVerset": "LUK.15.27",
        "verset": "Ǹkìì-kìsay a ɓàg dɛlì ìnɛn lɛ: Goni à sughii, nni Soŋi à woli man à sanìnya à ǹfɔmɛn ɓisuu man, lɛ à kpaŋdii nyi ɓi ɓyàg di à rì lɛ syeesyee ɓi nyòò. "
    },
    {
        "numVerset": "LUK.15.28",
        "verset": "Nni dɛlì ìnɛ̀n ì wokà bim, ì ɓèn kì ɗiŋii ɓi naa, seŋi à kpaŋ yì nyi kì ɓɔ̀ŋzaagh lɛ a ɗiŋi ɓi naa. "
    },
    {
        "numVerset": "LUK.15.29",
        "verset": "Man ànɛ̀n à kpaa min seŋi lɛ: Ghɛna! Bèg gɛɛ̀nɛ kɛ̀ɛ bàlì yɛ̀ɛ maà sasày wɔ̀, kɛ̀ɛ nsɛɛti wɔ nsoò ŋwos bog, nni ù ka faghà ɓi mɛ nsoò bwiy lɛ ǹɗi rì ɓɛ̀reŋkàŋ ɓɛm, di ti nyàànyàà. "
    },
    {
        "numVerset": "LUK.15.30",
        "verset": "Kìɓan kifog, yɛ̀ɛ man wɔɔ̀ ànɛ̀n àa sughii nyaànɛ à yogsaghiì ìkum wɔɔ ri ɓɛ̀yiɓ, ɓɛ riɓàmɓà, ù teɗ man à sanìnya ànɛ à rì ǹfɔmɛn, ù wey nyi. "
    },
    {
        "numVerset": "LUK.15.31",
        "verset": "Seŋi à kpaa nyi lɛ: Man wɛm̀, wɔ̀ɔ̀ rì mɛ̀ jàŋbog ɓyààmɛ̀n ɓìcèm fɔɔnnɛ com kìcèm ki wooghrɛɛ rì wɔ̀. "
    },
    {
        "numVerset": "LUK.15.32",
        "verset": "Kìɓan kifog, kaa ghɛ̀ɛ̀sɛɛ lɔŋ lɛ, ti nyaàrɛn, ɓisuulɛ goni ànɛ̀n à wughà nni à sugtii yì ɓi cɛɓ, à ɗimgà, nni tì ghɛɛdii nyi."
    },
    {
        "numVerset": "LUK.16.1",
        "verset": "Yeesus à kpaatì ɓɛ̀yilàg lɛ: Guŋgum adɛŋ yɛɛ ɓaghà rì mum ànɛ àa m̀ɓègì nyi ìkum. Fɔɔnnɛ ɓɛ kpaaghà nyi lɛ, ŋwaànɛ̀n a yooyogsì nyi ìkum. "
    },
    {
        "numVerset": "LUK.16.2",
        "verset": "Nni à reŋìghà ŋwaànɛ̀n, à tɔg nyi lɛ: Kìɓan ki ɓum ɓɛɛ̀ kpaakpaa ki ɓɛ raràɗ rì wɔ̀ ki ri la? Rèsi mɛ̀ yɛ̀ɛ u kɛ̀ɛkɛɛ̀sì ìkum wɛm̀ ɓisuulɛ, wàa ɓèŋdi ɓi wɔ. "
    },
    {
        "numVerset": "LUK.16.3",
        "verset": "Fɔɔnnɛ m̀ɓèŋì-ìkum anɛ̀n à fèkà ɓi nɗem wii lɛ: M̀ɓiì ɓaà ɓà la yɛ̀ɛ masà wɛ̀m à kpaa lɛ mɛ̀ kɛ̀ɛ m̀ɓèŋdì ikum wii? Mɛ̀ kɛ̀ɛ̀ ìtèɗ wulɛ ǹsay dɛm, ǹki wowog ǹtoòrìɗ lɛ nlɔ̀ǹlɔn ɓum ɓyom ɓi kìɓàà. "
    },
    {
        "numVerset": "LUK.16.4",
        "verset": "Ǹ-yii yɛ̀ɛ ǹɗì ɓiì kìi, lɛ ɓum ɓɛdɛŋ ɓɛɛ ghaɓ mɛ̀ lɛ syeesyee a mɛɛ maa di ɓɛ pisii mɛ̀ ɓi kìsay ki riɓèŋ ɗi ikum. "
    },
    {
        "numVerset": "LUK.16.5",
        "verset": "Fɔɔnnɛ à reŋìghà ɓum ɓɛ̀cèm ɓɛ ɓɛ ɓaghà masà wìì ri ɓɛ̀pon lɛ bog bòg bog à tɔg roàntonto lɛ: Wɔ̀ɔ̀ rì masà wɛ̀m rì pon a cɛ? "
    },
    {
        "numVerset": "LUK.16.6",
        "verset": "Roànɛ̀n à ɓàg lɛ: Pon wɛm̀ à rì ɓɛ̀kpɛm ɓɛ mɔɔgh mɛ̀tin mɛtaǹ. Nni à kpaaghà roànɛ̀n lɛ: Tera kaàtà à pon wɔɔ̀, u kɔri ɓi zi lɛ fyɛ̀ɗ, u kaǹ miì lɛ ɓɛ̀kpɛm ɓɛ mɔɔgh mɛ̀tin mɛɓɛɛ̀ rì ǹtɛ̀ɗ. "
    },
    {
        "numVerset": "LUK.16.7",
        "verset": "Ajɛ̀m ìnɛn, à kpaa tì roàmbog lɛ: Ɓɛɛ tɔtɔg wɔ cɛ? Roànɛ̀n lɛ: Mɛ̀kùtì mɛ bààzì mɛ̀tin mɛtaǹ, nni m̀ɓèŋì-ìkum a kpaaghà nyi lɛ: Kàna ɓi kaàtà wɔ̀ɔ̀ a pon lɛ mɛ̀kùtì mɛ̀tin mɛnin. "
    },
    {
        "numVerset": "LUK.16.8",
        "verset": "Masà à kìɓeɓtàg ki m̀ɓèŋì-ìkum anɛ̀n à sɛkà nyi lɛ, à kìghà kìɓan kiǹ rì ɗyomzɛ̀n lɛɛ̀gwey. Fɔlɔɔ a rèsii lɛ, ɓumɓɛ ɓi cɛɓ ki ziinɛ ɓɛ wom̀zaagh ɓi cɛɓ ki lɛ rì ɓɔ, rì ɓɛ̀ro ɓum à cee ɓumɓɛ ɓɛ ri ɓi kìtɛɛtɛn."
    },
    {
        "numVerset": "LUK.16.9",
        "verset": "Nni Yeesus à kpaatìghà lɛ: Ǹkalii mìni lɛ, kaana lɛ ɓi ɓa rì mɛ̀ghan rì ìkum wu kɛ̀ɛ̀ ǹkpaà, mɔ yɛɛ ri mìni ɓiì ghàɓi ɓi naa ì fìɗyàɓ fikɔ̀ɔ̀ di ìkum wiǹ wu yiìdi mìni ɓi càg. "
    },
    {
        "numVerset": "LUK.16.10",
        "verset": "Ŋwaànɛ à ɓèŋi ɓɔɔ ɓyom ɓɛsàg lɛ syeesyee, rì ntyweeyi à ɓiì ɓèŋi ɓigwey lɛ syeesyee. Roànɛ à ɓèŋi ɓi ɓɔɔ ɓyom ɓɛsàg lɛ syeesyee, àa yi ɓi riɓèŋ ɗi gìn yi ɓyom lɛ syeesyee rì ntyweeyi. "
    },
    {
        "numVerset": "LUK.16.11",
        "verset": "Nni i ɓì mɛ rɔ̀ɓ kɛ̀ ɓi yi riɓèŋ ɗi ikum wu kɛ̀ɛ̀ ǹkpaa fɛlɛ rì ǹtyweeyi, ghɛn yɛɛ ri mìni ɓiì faà kɔɔ̀kɔɔ̀ à ìkum lɛ ɓi ɓeŋ̀? "
    },
    {
        "numVerset": "LUK.16.12",
        "verset": "Rì tì lɛ i ɓì rèsii lɛ ɓì yin ɓumɓɛ ɓɛ tyweeyì ɓi ɓyom ɓi ɓɛgan, ɓaa fa ɓi mini ɓiŋkin ɓi mìniì ɓɔmiɗ."
    },
    {
        "numVerset": "LUK.16.13",
        "verset": "Lɛ ǹkìì-kìsay bog à yin lɛ à say ɓɛ̀masà ɓɛɓɛɛ̀ ɓisuulɛ, à ɓiì ɓèèzɛɛ bog, à keesì roàmbog; nsoò lɛ à ràrɛ̀n rì masà bog, à naŋ àmbog. Ɓì yin ɗi ìtèɗ wulɛ ɓi say lɛ rì Bɛ̀ll rì mɔ̀ɔ̀ni cààmɛ̀n kìfog."
    },
    {
        "numVerset": "LUK.16.14",
        "verset": "Ɓɛ̀fàrìzyɛŋ ɓɛ ɓɛ ǹkeesàg mɔ̀ɔ̀ni ɓɛ wowòkà ɓìɓan ɓiǹ ɓìcèm di ɓɛɛ̀ wɔ̀wɛy Yeesus. "
    },
    {
        "numVerset": "LUK.16.15",
        "verset": "Fɔɔnnɛ Yeesus à kpaaghà ɓɔ lɛ: Ɓì rì ɓumɓɛ ɓɛɛ kaakaa lɛ ɓum ɓɛdɛŋ ɓɛɛ ghɛǹ mìni lɛ ɓì rì ɓɛ̀saaɗ ɓɛ ɓum, wɔ̀lɛ Bɛ̀ll à yii mɛ̀rem min. Fɔɔnnɛ com kìcèm ki ki ri gìn i com ɓi nyìinyìm à ɓum, ki ri com ki Bɛ̀ll à ɓèèzɛɛ lɛɛ̀gwey."
    },
    {
        "numVerset": "LUK.16.16",
        "verset": "Rìrèsì ɗi ɓidɔ̀gsɛna ɓi Moyis rì ɗi ɓɛkpaŋzì-ɓìɓan ɗi kighà kìsay à kpaŋ yɛ̀ɛ Zyaŋ Bàɓtis à yùghà. Nni à tumɛ̀n ɓi cààmɛ̀n kiǹ, à kpaŋ ɓigomìnɛ, Syeesyee à Ɓɔlɛ à kìlɔ̀ŋ ki Bɛ̀ll a kaakalɛ̀n a ɓum ɓɛ̀cèm, fɔɔnnɛ mum bimiɗ a kaakaa lɛ a ɗiŋi ɓi kìlɔ̀ŋ kiǹ ɓi-tèɗ. "
    },
    {
        "numVerset": "LUK.16.17",
        "verset": "Ki ri lɛ fyɛ̀ɗ lɛ, ɗyoo rì zi ɓyɛɛ silì à cee lɛ maa kìkàŋga àdɛŋ a pɛsɛn ɓi kaàtà à ɓìdɔ̀gsɛna."
    },
    {
        "numVerset": "LUK.16.18",
        "verset": "I mum à nàɓi giɓ wiì, à wɔɔtì àdɛŋ, di à kìi fìsɔ̀mɔ̀g. Nni fɔɔnnɛ ŋwaànɛ à wɔli giɓ anɛ yii à nàɓi à kìi girig fìsɔ̀mɔ̀g."
    },
    {
        "numVerset": "LUK.16.19",
        "verset": "Mum àdɛŋ yɛɛ ɓaghà guŋgum, à waatàg ɓìlàà ɓi syeesyee, ɓi ki ɓa ɓilàà ɓi mɔ̀ɔ̀ni; fɔɔnnɛ ŋwos anɛ aɗyoo bimiɗ, ŋwaànɛ̀n à ghɛghɛ̀ɓkà ɓi kìnyàà à ki kìki ɓyoo ɓisɛ̀nɛ̀. "
    },
    {
        "numVerset": "LUK.16.20",
        "verset": "Nni maa nyìinyìg à mum lɛ Lazaari, ànɛ à ɓaghà ɓìɓɛɛ nyoo bimiɗ, àa ǹnɔ̀ŋɗàg asuunaa wu guŋgum anɛ̀n. "
    },
    {
        "numVerset": "LUK.16.21",
        "verset": "À ɓaghà rì zày ìnɛ lɛ di àa ɗii nsoò bubùɓ yi yi raarààghà a teɓèrè à guŋgum anɛ̀n zi, àa lɔŋ rìɓa ɗìn ɗyɔ rì ɗyɔ, kìɓan kifog, bu yi m̀pɛ̀sàg tìì, yi yu kì lɛɛlɛɛ ɓiɓɛɛ̀ ɓii ɓiǹ. "
    },
    {
        "numVerset": "LUK.16.22",
        "verset": "Nni maa nyìighnyìg à mum ànɛ̀n à wughà, ɓum ɓɛ titom ɓɛ teɗ nyi, ɓɛ kɛǹ nyi kì kɔ̀ɔ̀sii jàŋbog rì Abiraham. Yɛ̀ɛ guŋgum anɛ̀n à wughà girig, ɓɛ ɓom̀ nyi. "
    },
    {
        "numVerset": "LUK.16.23",
        "verset": "Nni wɔɔ a nyɔ̀ɛ̀y nnɛ à ɓegsìghà mis, di rìkɛŋ ɗyɛɛ̀ pyènpyen nyi mis, à ghɛn yì lɔŋ Abiraham fìràɓ, ɓɛɛ̀ Lazaari ǹkɔ̀kɔriyɛn nyi ɓi ǹwɔŋì. "
    },
    {
        "numVerset": "LUK.16.24",
        "verset": "Fɔɔnnɛ à nyàmgà jɛ̀ɛ̀ aɗyòò lɛ: Tààta Abiraham, wogha ɓà mɛ nyìghnyìg, u rom yì Lazaari, a nɔg yì manàcàg ɓi mɛ̀nig, a yɔɔ̀si mɛ̀ ɓi rìlemàg, di ɗyɛɛ ki yɛ̀ɛ ɗi fɔli, lɛ ǹwowog rikɛŋ lɛɛ̀gwey ɓi ɗuu ɗì. "
    },
    {
        "numVerset": "LUK.16.25",
        "verset": "Nni Abiraham à ɓàkà nyi lɛ: Man wɛm̀, yiti cààmɛ̀n ki ù wowòkà gàɓ yɔ̀ɔ̀ i kìrɔɔ di ù kaka ɓi cɛɓ, Lazaari nyii wowòkà mɛ̀tɔɓ; nni ɓi cààmɛ̀n ki, nyii ti ɓiì fɔɔfɔɔ̀sɛ̀n fɛ, wɔ̀ɔ̀ wowòg rìkɛŋ. "
    },
    {
        "numVerset": "LUK.16.26",
        "verset": "Ɓi kiŋcèm, coo bɛŋ ì rì ɓi nyìinyìm ànɛ lɛ, rì ɓìsi rì mìni, lɛ di ɓumɓɛ fɛ a lɔ̀ŋkis ɓɛ ɓɛ kɔni lɛ ɓɛɛ yu foo, nsoò ɓɛ foo a lɔ̀ŋkin ɓɛ ɓɛ kɔni lɛ ɓɛɛ yu fɛ a lɔ̀ŋkis, ɓɛ̀ kɛɛ̀ ɓa ri bee inɛ ɓɛɛ syaayì. "
    },
    {
        "numVerset": "LUK.16.27",
        "verset": "Nni guŋgum anɛ̀n à kpaghà lɛ: Tààta Abiraham m̀ɓɔ̀ŋzaagh min wɔ lɛ, u rom̀ Lazaari ɓi naa yɛ̀m ì ɓum, lɛ ǹɗì rì ɓɛ̀geni ɓɛ ɓɛbaŋì ɓɛtaǹ. "
    },
    {
        "numVerset": "LUK.16.28",
        "verset": "A kɛǹ ɓɔ kìwogsii ɓiɓan ɓi, di ɓɛ̀ kɛɛ̀ yù girig ɓi jàŋ i rìkɛŋ ìnɛ mɛ̀ ǹɗi miì ìnɛ. "
    },
    {
        "numVerset": "LUK.16.29",
        "verset": "Abiraham à ɓàg lɛ: Ɓɛ̀goni ɓɛ ri lɛ, ɓɔ rì ɓìdɔ̀gsɛna ɓi Moyis, ɓɔ rì ɓɛ̀kaàtà ɓɛ ɓɛkpaŋzì-ɓiɓan, ɓɛ ghɛɛ̀sɛɛ kì woògh ɓìɓan ɓi ɓɛɛ̀ kpaakpàà. "
    },
    {
        "numVerset": "LUK.16.30",
        "verset": "Fɔɔnnɛ guŋgum a kpaatìghà lɛ: Tààta Abiraham: Èe èe! Lɔŋ i mum à pɛ̀sɛɛ fɛ a nyɔ̀ɛ̀y à kɛ̀n a lɔ̀ŋkaa, fɔɔnnɛ ɓɛ ri ɓiì lɔ̀ɔ̀ghrɛɛ mɛrèm. "
    },
    {
        "numVerset": "LUK.16.31",
        "verset": "Abiraham à ɓàgtì nyi lɛ: I ɓɛ̀goni ɓɛ yin lɛ ɓɛ wog rìrèsì ɗi Moyis rì ɗi ɓɛkpaŋzì-ɓìɓan, nsoò mum àa ghèmɓɛɛ yì fɛ a nyɔ̀ɛ̀y, à kɛ̀n ɓɔ kì kpaà kìɓan, ɓaa gherɛn ɓi."
    },
    {
        "numVerset": "LUK.17.1",
        "verset": "Nni Yeesus à kpaaghà ɓɛ̀yilàg lɛ: Ɓum ɓɛ yin lɛ ɓɛ rɔɓ lɛ ɓɛ kɛɓtɛɛ ɓi fiɓàg, kìɓan kifog, nyìighnyìg rì ŋwaànɛ à ɓiì kɛ̀ɛkɛɓtì ɓum tìɓàg. "
    },
    {
        "numVerset": "LUK.17.2",
        "verset": "Ki ri kìrɔɔ ɓisu wii lɛ ɓɛɛ kaŋ̀ nyi coo gɔ̀g ì kìpɛn ɓi kìmììgh, di ɓɛɛ pig nyi ɓi rìɓày à kìkòn à cee ɗi lɛ a kɛɓti kìbog ki ɓi ɓɔɓti ɓɛ fìɓàg. "
    },
    {
        "numVerset": "LUK.17.3",
        "verset": "Kɔ̀riina ɗyomzɛ̀n rì mìniì ɓɔmiɗ! I goni à kìi wɔ̀ kìɓe, rèsi nyi zɛ̀ɗ yiì, i à gherɛɛ yɔ̀, à lemgì rìkì ɗii, ù cenɛ̀n nyi. "
    },
    {
        "numVerset": "LUK.17.4",
        "verset": "Nni aà nàni ɓìɓan taàɓɛ̀ɛ̀ ri wɔ̀ ɓi nwos bog, innɛ à sugtii yì wɔ̀ a nyoo fɔlɔɔ gɛ̀n taàɓɛ̀ɛ̀, à gherɛ̀n à ki lemgi zɛ̀ɗ yiì, ù ghɛ̀ɛ̀sɛɛ nyi kì cenɛɛ."
    },
    {
        "numVerset": "LUK.17.5",
        "verset": "Fɔɔnnɛ ɓɛ̀kɛ̀nì-fìtom ɓɛ kpaaghà Kan lɛ: Tègsi rìgherɛ̀n ɗis. "
    },
    {
        "numVerset": "LUK.17.6",
        "verset": "Nni Kan à ɓàkà ɓɔ lɛ: I ɓyàarì rì rìgherɛ̀n ɗi ɗi ri lɛ ɗi teghɛ̀n lɔŋ yɛ̀ɛ zàm ì nyas, di ɓì rì lɛ, ɓì kpaa kìte ki lɛ: Pɛ̀sɛn fɛ, u kɛǹ kì ɓɛlɛɛ ɓi rìɓày à kìkòn, kìte kiǹ ki ki fɔlɔɔ."
    },
    {
        "numVerset": "LUK.17.7",
        "verset": "Ghɛn anɛ ɓi mìni yɛɛ ri lɛ à kì lɛ i à rì rì ŋwaànɛ a sasay nyi ɓi dɛm, nsoò lɛ a ɓèŋɓeŋ nyi ɓìtuwe, à kpaa roànɛ̀n di à sughiì a dɛm lɛ yu kì ɗii lɛ fyɛ̀ɗ. "
    },
    {
        "numVerset": "LUK.17.8",
        "verset": "Com ki à rì lɛ à kpaa nyi ki ri lɛ: Pègsɛn ɓìɗilàg, ù ki cenɗɛn ɓilàà, di u yu mɛ̀ kì kàa, ù ɓoŋ lɛ, ǹka ɗi, ǹnɔ, fɔɔnnɛ wɔ̀ɔ siitɛn min girig kì ɗiì, ù nɔ. "
    },
    {
        "numVerset": "LUK.17.9",
        "verset": "Ki ghɛɛ̀sɛɛ ɓi nya lɛ, a fa ǹkìì-kìsay wiì ɓìtògsɛ̀n lɛ, roànɛ̀n àa kìi ɓìɓan ɓìcèm ɓi àa kpaa nyi lɛ a ki? "
    },
    {
        "numVerset": "LUK.17.10",
        "verset": "Fɔlɔɔ nnɛ, mìni girig, cààmɛ̀n ki ɓì mɛ kì ɓiɓan ɓi ɓɛ tɔɔgh mìni lɛ ɓi ki, ɓì kpaa lɛ: Tì rì ɓɛ̀kìì-ɓìsay ɓɛ zɛɛrìzɛy, lɛ kìɓan ki kaa rì lɛ ɓìsi yɛɛ ki, kɛɛ̀ki tyàa kìi."
    },
    {
        "numVerset": "LUK.17.11",
        "verset": "Ɓi rìkɛ̀n ɗi a Yorisalɛm, Yeesus à fyeeghà ɓi bee inɛ ì ghaghii ɓi nyìinyìm ànɛ lɛ rì Samari, rì Galile. "
    },
    {
        "numVerset": "LUK.17.12",
        "verset": "Yɛ̀ɛ à ɗiŋìghà ɓi maa kìlɔ̀ŋ àdɛŋ, nni ɓɛ̀kukwiy ntɛ̀ɗ ɓɛ yughà nyi kì ɓoŋì, ɓɛ rɛlìì fìràɓ, ɓɛ kpaa jɛ̀ɛ̀ aɗyoo lɛ: "
    },
    {
        "numVerset": "LUK.17.13",
        "verset": "Yeesus, ǹɗèsàg! Wogha ɓìsi nyìighnyìg. "
    },
    {
        "numVerset": "LUK.17.14",
        "verset": "Yɛ̀ɛ Yeesus à ghɛngà ɓɔ, nni à kpaaghà ɓɔ lɛ: Kɛ̀ɛna kì rèsɛɛ ɓi mis mɛ ɓɛpìrɛɛtìrɛ̀ ɓɛgwey. Yɛ̀ɛ ɓɛ kɛɛ̀kɛ̀ngà, nni ɓɛ sigmɛ̀ngà lɛ ɓɛ mɛ wɔ̀n. "
    },
    {
        "numVerset": "LUK.17.15",
        "verset": "Yɛ̀ɛ kìbog ki ɓi ɓɔ ki ghɛngà lɛ ki mɛ wɔ̀n, ki sugtìghày rì jɛ̀m di kɛɛ ɓɔɔɓɔgsì Bɛ̀ll jɛ̀ɛ̀ aɗyòò. "
    },
    {
        "numVerset": "LUK.17.16",
        "verset": "À kpìghà Yeesus a mɛ̀kòò, à ruusì ìsu ɓi zi, à fa nyi ɓìtògsɛ̀n. Ŋwaàncèm à ɓaghà ŋwaànɛ a Samari. "
    },
    {
        "numVerset": "LUK.17.17",
        "verset": "Yeesus à kpaa min lɛ: Ɓɛ̀kukwiy ɓɛ kiǹtɛ̀ɗ ɓaa wɔ̀ni ɓi nya ɓɛ̀sɛ̀ɛ̀ ɓɛcèm? Nni kìtaànìn kim̀bog ki ri fe? "
    },
    {
        "numVerset": "LUK.17.18",
        "verset": "Lɔŋ ǹkèn a mum ànɛ yaa yitii, ɓi ɓɔɔ̀cèm, lɛ a sugtiì kì kemzii Bɛ̀ll. "
    },
    {
        "numVerset": "LUK.17.19",
        "verset": "Nni à kpaaghà min ŋwaànɛ̀n lɛ: Pɛ̀sɛn aɗyòò, u kɛǹ, rìgherɛ̀n ɗyɔɔ ɗi ghɛɓsii wɔ̀."
    },
    {
        "numVerset": "LUK.17.20",
        "verset": "Nni Ɓɛ̀fàrìzyɛŋ ɓɛ tɔkà Yeesus lɛ fin innɛ kìlɔ̀ŋ ki Bɛ̀ll ki ri ɓiì yùu? A ɓàg ɓɔ lɛ: Kìlɔ̀ŋ ki Bɛ̀ll kaa yù ɓi, ɓi rìkuu ɗi riyù ɗi lɛ, ɓum ɓɛ ghɛn ɗì mis. "
    },
    {
        "numVerset": "LUK.17.21",
        "verset": "Fɔɔnnɛ ɓaa reɓ ɓi lɛ, kɛɛ̀ki fɛ, nsoò lɛ kɛɛ̀ kinii, ɓisuulɛ ɓì ghɛ̀ɛ̀sɛɛ kì yiì lɛ, kìlɔ̀ŋ ki Bɛ̀ll ki ri ɓi nyìinyìm wìn."
    },
    {
        "numVerset": "LUK.17.22",
        "verset": "Nni à kpaaghà ɓɛ̀yilàg lɛ: Cààmɛ̀n ki tiì, ki ɓì rì ɓiì ɓaà rì zày ìnɛ lɛ, di ɓyàa ghɛɛ kìbog ki ɓi mɛ̀ru mɛ Man à mum, wɔ̀lɛ ɓyàa ki ghɛn ɓi. "
    },
    {
        "numVerset": "LUK.17.23",
        "verset": "Ɓɛ ri mìni ɓiì kpaà lɛ innɛnii, nsoò lɛ innɛ fɛ̀, kɛ̀ ɓi kɛ̀n wɔɔ, kɛ̀ ɓi mɛŋ wɔɔ ri mɛ̀ree. "
    },
    {
        "numVerset": "LUK.17.24",
        "verset": "Fɛlɛ yɛ̀ɛ ŋwaàŋwàɗ à ti à ŋwàɗkì, à kpeŋzì ɗyoo ɗìcèm, fɔlɔɔ nnɛ Man à mum à ɓaa gɛ ɓi ŋwosi risugtìì ɗii. "
    },
    {
        "numVerset": "LUK.17.25",
        "verset": "Kìɓan kifog, ki ghɛɛ̀sɛɛ lɛ a ka log kiwoògh rìkɛŋ lɛɛ̀gwey, gbàà ì ɓum ì gɛɛ̀nɛ ìnɛ ì ɓèn nyi."
    },
    {
        "numVerset": "LUK.17.26",
        "verset": "Lɔŋ yɛ̀ɛ ki kilɛ̀ngà ɓi mɛ̀ru mɛ Nowe, fɔɔlɔɔ nnɛ ki ɓiì kìlɛɛ ɓi mɛ̀ru mɛ Man à mum à ɓiì sugtii yi. "
    },
    {
        "numVerset": "LUK.17.27",
        "verset": "Ɓum ɓɛ kikìghà lɛ, di ɓɛɛ̀ ɗi di ɓɛɛ̀ nɔ, ɓɛ wɔwɛy ɓɛ̀yiɓ, ɓɛ fafà ɓɛ̀gɔ̀n a mɛ̀wɛy, ɓɛ yin-yìn ɓɛ̀dɛlì ɓaa ɓɛ̀yiɓ, à kpaŋ ŋwos anɛ Nowe à ɗiŋìghà ɓi kìkɔm, don i yù, ì cuusì ɓɔ ɓɛ̀sɛ̀ɛ̀ ɓɛ̀cèm. "
    },
    {
        "numVerset": "LUK.17.28",
        "verset": "Kìɓan ki ki kilɛ̀ngà ɓi cààmɛ̀n à Lɔt, ki kìlɛɛ gɛ tì, ɓum ɓɛ kikìghà lɛ ɓɛ ɗiɗì, ɓɛ nɔnɔ̀, ɓɛ làlag, ɓɛ ki kàkàɓ ɓyom, ɓɛ ɓɛɓɛ̀y ɓyom, ɓɛ ki tootoŋɗɛ̀n mɛɛ. "
    },
    {
        "numVerset": "LUK.17.29",
        "verset": "Kìɓan kifog, ŋwos anɛ Lɔt à pɛ̀sɛ̀ngà a Sɔdɔm ɗuu rì ǹdùsi ɓi nɔnɔ̀ghày ɓi ɗyoo yɛ̀ɛ bwey, ɓi cuusì ɓɔ ɓɛ̀sɛ̀ɛ̀ ɓɛ̀cèm. "
    },
    {
        "numVerset": "LUK.17.30",
        "verset": "Ki ɓiì ɓaà lɔŋ com kìfog ŋwos anɛ Man à mum à ri rèsɛɛgɛs̀."
    },
    {
        "numVerset": "LUK.17.31",
        "verset": "Ŋwos anɛ̀n, ŋwaànɛ à ɓaa gɛ ɓi bwèy aɗyòò, kɛ̀ɛ sɛɛdii lɛ a teɗ ɓyom ɓii ɓi naa; nsoò roànɛ à ɓaa gɛ ɓi dɛm, kɛ̀ɛ sugtiì a mɛɛ. "
    },
    {
        "numVerset": "LUK.17.32",
        "verset": "Yitiina gili Lɔt. "
    },
    {
        "numVerset": "LUK.17.33",
        "verset": "Ŋwaànɛ à kaa gɛ bee inɛ lɛ a ghɛɓsi cɛɓ kii, à ɗimzii gɛ kɔ. Fɔɔnnɛ roànɛ à ɗimzii gɛ cɛɓ kii nnyɛɛ ki ɓatii gɛ rì kɔ. "
    },
    {
        "numVerset": "LUK.17.34",
        "verset": "Ǹkalii mìni lɛ: Ki ɓaagɛ ɓi-ru wìn lɛ, i ɓum ɓɛɓɛɛ̀ ɓɛ nɔnɔŋii ɓyomɓilɔ̀ŋ ɓìfog, ɓɛ teɗ bog roàmbog à rɔ̀ɓ. "
    },
    {
        "numVerset": "LUK.17.35",
        "verset": "Ɓɛ̀yiɓ ɓɛɓɛɛ̀ ɓɛ wɔwɔ̀g ɓyom nɗaŋ, ɓɛ teɗ bog, bog à rɔ̀ɓ. "
    },
    {
        "numVerset": "LUK.17.36",
        "verset": "I ɓum ɓɛɓɛɛ̀rɛn ɓɛ ri ɓi dɛm, ɓɛ teɗ bog, bog à rɔ̀ɓ."
    },
    {
        "numVerset": "LUK.17.37",
        "verset": "Fɔɔnnɛ ɓɛ̀yilàg ɓɛ tɔkà Yeesus lɛ: Kan! fe nnɛ kìɓan kiǹ ki ri kìlɛɛ gɛ? Yeesus à ɓàg bɔ lɛ: Jàŋ inɛ kìlòŋ ki com ki ri ɓa, wɔɔ nnɛ ɓɛ̀ghem ɓɛ ri taŋzàg."
    },
    {
        "numVerset": "LUK.18.1",
        "verset": "Yeesus à tekà ɓɔ dàɗkì lɛ a resi ɓɔ lɛ, ɓɛ ghɛɛ̀sɛɛ kì ɓɔ̀ŋzag ɓyààmɛ̀n ɓìcèm, kɛ̀ ɓɛɛ̀ fɔɛy. "
    },
    {
        "numVerset": "LUK.18.2",
        "verset": "À kpaa ɓɔ lɛ: Ǹ-yɔ̀mì-ɓìɓan adɛŋ yɛɛ ɓaghà ɓi bàn ìdɛŋ; à ɓaghà lɛ, kɛ̀ɛ risi Bɛ̀ll, kɛ̀ɛ kuurag bimiɗ à mum. "
    },
    {
        "numVerset": "LUK.18.3",
        "verset": "Fɔɔnnɛ ǹkpɔɓ wu giɓ wudɛŋ wu ɓaghà girig ɓi bàn ìnɛn; ǹkpɔɓ wiǹ wunti wu yulàg nyi kì tɔɔ̀gh lɛ, a reǹ kìɓan ki lɛ rì nyi rì bènàbena wiì àdɛŋ. "
    },
    {
        "numVerset": "LUK.18.4",
        "verset": "Kìɓan ki giɓ anɛ̀n kiǹ ki finɛ̀ngà, ǹ-yɔ̀mì-ɓìɓan anɛ̀n kɛ̀ɛ kɔ̀n lɛ a reǹ kɔ. Fɔɔnnɛ à ki fèkà min ɓi nɗem wii lɛ: Nsoò yɛ̀ɛ mɛ̀ ǹɗì lɛ, kɛ̀ɛ nɗisi Bɛ̀ll, kɛ̀ɛ nkuurag mum, "
    },
    {
        "numVerset": "LUK.18.5",
        "verset": "yɛ̀ɛ ǹkpɔb wu giɓ wu wɛɛ̀ yeeyeèsì mɛ̀, ǹɗì ɓiì ɓàŋi ki renì kìɓan kii, kɛ̀ɛ̀ fɔlɔɔ wu ɓiì ki kɛ̀nkɛni asu wu weèwèèyì mɛ̀ nto rì kɛɛgh kɛ̀ɛ̀ sugtag. "
    },
    {
        "numVerset": "LUK.18.6",
        "verset": "Kan à ɓɔ̀ɓtì jɛ̀ɛ̀ lɛ: Wooghna kìɓan ki ǹ-yɔ̀mì-ɓìɓan a kìɓeɓtàg ki nɗem à kpaa! "
    },
    {
        "numVerset": "LUK.18.7",
        "verset": "Bɛ̀ll à rì nya lɛ à rɔ̀ɓ lɛ à ɓàagh ɓi kiɓan ki ɓum ɓii ɓɛ à ɓɔ̀ngà di ɓɛɛ̀ ɓeeɓeràg nyi yɛ̀ɛ ìru, yɛ̀ɛ ŋwos? À rì nya lɛ à lɛ̀mzì ɓi ɓɛg wàa? "
    },
    {
        "numVerset": "LUK.18.8",
        "verset": "Ǹkalii mìni lɛ, à ɓiì ɓàagh kiɓan kaa lɛ fyɛ̀ɗ fyɛ̀ɗ. Wɔ̀lɛ yɛ̀ɛ Man à mum à ɓiì yùu, à rì nya ɓiì tanɛɛ righerɛ̀n ɓi ziinɛ?"
    },
    {
        "numVerset": "LUK.18.9",
        "verset": "Nni Yeesus à teetìghà dàɗkì ìdɛŋ ɓisuu ɓum ɓɛdɛŋ ɓɛ ɓɛ fefèkà lɛ ɓɔ yɛɛ ri ɓɛ̀saaɗ ɓɛ ɓum ɓi mis mɛ Bɛ̀ll ɓɛ ki sɛɛsɛɛ̀tì ɓɛ̀ro ɓɛm̀bog, à kpaa lɛ: "
    },
    {
        "numVerset": "LUK.18.10",
        "verset": "Ɓum ɓɛɓɛɛ̀ ɓɛ ɓɔkà kì ɓɔ̀ŋzaagh ɓi naà-Bɛ̀ll. Ɓɛ ɓaghà lɛ, rì Fàrìzyɛŋ, rì ǹterì-làmpoŋ̀. "
    },
    {
        "numVerset": "LUK.18.11",
        "verset": "Nni Fàrìzyɛŋ à rɛlìghà mɛ̀rey, à ɓɔ̀ɔ̀ɓɔ̀ŋzàg Bɛ̀ll rì ǹɗem, à kakàlì lɛ: Tààta Bɛ̀ll, ǹtògsaagh wɔ̀, ɓisuulɛ, ǹ-yin yɛ̀ɛ ɓum ɓɛm̀bog ɓɛ ɓɛ ri ɓɛ̀wiiwìì, rì ɓɛ̀kìì-kìɓe, rì ɓɛ̀kìì-tìsɔ̀mɔ̀g; nsoò yɛ̀ɛ ǹterì-làmpoŋ̀ ànɛnii. "
    },
    {
        "numVerset": "LUK.18.12",
        "verset": "Mɛ̀ ǹti ǹcèlàg ɓìɗilàg ɓisuu bɔ̀ŋzɛ̀n, ǹki falag gàɓ ì kìntɛ̀ɗ ìnɛ ɓi ɓyom ɓyɛm̀ ɓìcèm. "
    },
    {
        "numVerset": "LUK.18.13",
        "verset": "Fɔɔnnɛ ǹterì-làmpoŋ̀ nyii rɛlìghày fìràɓ, kɛ̀ɛ ghɛɛsi lɛ, a ɓegsi mis aɗyòò, kìɓan kifog, à yɛ̀ɛ̀ghyɛ̀gsì ɓyàg ri ǹɗemi-kɛŋɛn di a kpaakpaa lɛ: Tààta Bɛ̀ll, wogha ǹkìì-kìɓe anɛ lɛ mɛ̀ nyìighnyìg. "
    },
    {
        "numVerset": "LUK.18.14",
        "verset": "Yeesus lɛ: Ǹkpaa mìni lɛ: Ŋwaà siitòn anɛ à sugtìghà a mɛɛ mii di à ti lɛsaad ɓi mis mɛ Bɛ̀ll à cee lɔŋ Fàrìzyɛŋ; lɛ mum ǹcèm ànɛ à ɓiì ghɛnɛɛ nyimiɗ lɛ, nnyɛɛ teŋmɛɛ, innɛ ɓɛ ri ɓiì sɛɛ̀dii ɓi zi; roànɛ à rì ɓiì sɛɛ̀dii nyimiɗ ɓi zi, innɛ ɓɛ ri ɓiì kìi lɛ a teŋmɛn."
    },
    {
        "numVerset": "LUK.18.15",
        "verset": "Ɓum ɓɛ yuyùghà Yeesus lɛ, rì ɓɔn ɓɛɓwɛ̀ɗ miì lɛ a saagh ɓɔ ɓyàg ɓi nyòò, wɔ̀lɛ, yɛ̀ɛ ɓɛ̀yilàg ɓɛ ghɛngà fɔlɔɔ, ɓɛ nyɛɛdɛ̀n ɓumɓɛ̀n. "
    },
    {
        "numVerset": "LUK.18.16",
        "verset": "Fɔɔnnɛ Yeesus à kpaaghà ɓɔ lɛ ɓɛɛ reŋiì ɓɔn ɓɛ̀n à ki kpaa ti lɛ: Càrina ɓɔɓti ɓɛsàg ɓɛɛ yu a lɔ̀ŋkɛm̀, kɛ̀ ɓi règ ɓɔ, lɛ kìlɔ̀ŋ ki Bɛ̀ll ki ri ɓisuu rikuu ɗi ɓum ɗi ɗi ri yɛ̀ɛ ɓɔ. "
    },
    {
        "numVerset": "LUK.18.17",
        "verset": "Ǹkalii mìni saaɗ lɛ, i mum à ghàɓi ɓi kilɔ̀ŋ ki Bɛ̀ll fɛlɛ yɛ̀ɛ maa ŋwɔɓti à yin lɛ à ɗiŋì miì."
    },
    {
        "numVerset": "LUK.18.18",
        "verset": "Rìfòm ɗidɛŋ ɗi tɔkà Yeesus lɛ: Syeesyee à ǹɗèsàg cɛ kɛɛ̀ki ǹɗì lɛ ǹkì ɓi ɗi lɛ m̀ɓa rì cɛɓ ki fiɗyàɓ fikɔ̀ɔ̀? "
    },
    {
        "numVerset": "LUK.18.19",
        "verset": "Fɔɔnnɛ Yeesus à tɔkà nyi lɛ: Ɓisuucɛ nnɛ ù reŋii mɛ̀ lɛ syeesyee à ǹɗèsàg? Ŋwaàdɛŋ à yin syeesyee à mum i ki cee ɓi lɛ Bɛ̀ll cɛ̀ncii. "
    },
    {
        "numVerset": "LUK.18.20",
        "verset": "Ù yii ɓìdɔ̀gsɛna ɓi ɓi ri lɛ: Kɔ̀ɔ kì fisɔ̀mɔ̀g, kɔ̀ɔ wey mum, kɔ̀ɔ yii com ki mum, kɔ̀ɔ pwàà mum kìɓan ɓi nyòò, nyaasi soŋi ɓɛɛ̀ gaa. "
    },
    {
        "numVerset": "LUK.18.21",
        "verset": "Nni ŋwaànɛ̀n à ɓàkà nyi lɛ. À tumɛ̀n ɓi rìŋwɔɓti ɗyɛ̀m, màa ɓèŋɓèŋ ɓidɔ̀gsɛna ɓiǹ. "
    },
    {
        "numVerset": "LUK.18.22",
        "verset": "Yɛ̀ɛ Yeesus à wokà rìɓàg ɗii ɗiǹ, nni à kpaaghà nyi lɛ: Com kɛɛ̀ ka kaakaàrɛ̀n wɔ̀ kìfog. Kɛ̀na u kaɓ ɓyom ɓìcèm ɓi ù rì rì ɓyɔ, u kaɓsi mɔ̀ɔ̀ni mɛ miì rì ɓɛ̀soghàsogha, fɔlɔɔ nnɛ ù ɓiì ɓaà rì ìkum aɗyòò, di u yuiy min u nɔɔ̀ti mɛ̀. "
    },
    {
        "numVerset": "LUK.18.23",
        "verset": "Yɛ̀ɛ ŋwaànɛ̀n à wokà fɔlɔɔ, ǹɗem wii wu ɓeɓtɛ̀n, ɓisuulɛ à ɓaghà rì ìkum lɛɛ̀gwey. "
    },
    {
        "numVerset": "LUK.18.24",
        "verset": "Yɛ̀ɛ Yeesus à ghɛngà di ǹɗem wu ŋwaànɛ̀n waa ɓeɓtɛn fɔlɔɔ, nni à kpaaghà lɛ: Ki teèsɛɛ lɛɛ̀gwey lɛ ɓɛ̀guŋgum ɓɛɛ ɗiŋi ɓi kìlɔ̀ŋ ki Bɛ̀ll; "
    },
    {
        "numVerset": "LUK.18.25",
        "verset": "lɛ ki ri lɛ fyɛ̀ɗ lɛ jàɗki yɛ̀ɛ ɗiŋi ɓi ɗyas ɗi bààtà, à cee lɛ guŋgum a ɗiŋi ɓi kìlɔ̀ŋ ki Bɛ̀ll. "
    },
    {
        "numVerset": "LUK.18.26",
        "verset": "Fɔɔnnɛ ɓumɓɛ ɓɛ wowòkà ɓìtòkì ɓii ɓiǹ, ɓɛ tɔkà nyi lɛ: Nni ghɛn yɛ̀ɛ ri min lɛ à ɓa rì cɛɓ? "
    },
    {
        "numVerset": "LUK.18.27",
        "verset": "Yeesus à ɓàg lɛ: Com kìcèm ki ɓum ɓɛ yin ri ìtèɗ wulɛ ɓɛ ki, Bɛ̀ll à rì rì ìtèɗ wulɛ à kì kɔ."
    },
    {
        "numVerset": "LUK.18.28",
        "verset": "Nni Pyɛɛri à kpaaghà Yeesus lɛ: Ɓìsii caɗkày ɓyom ɓis, tì nɔ̀ɔ̀tì wɔ̀. "
    },
    {
        "numVerset": "LUK.18.29",
        "verset": "Fɔɔnnɛ Yeesus à ɓàkà ɓɔ lɛ: Ǹkalii mìni ɓi saaɗ lɛ, ŋwaàdɛŋ ànɛ à rì ɓiì càriì mɛɛ mii, à càɗ yì lɛ rì giy, rì ɓɛ̀geni, rì ɓɛ̀yalì ɓii, nsoò lɛ ɓɔn ɓii ɓisuu kilɔ̀ŋ ki Bɛ̀ll, "
    },
    {
        "numVerset": "LUK.18.30",
        "verset": "à rɔɓ lɛ à fɔ̀ni ɓi à cee lèg ànɛn ɓi cààmɛ̀n ki, à ki fɔ̀ɔ̀di cɛɓ ki fiɗyàɓ fikɔ̀ɔ̀ ɓi mɛ̀ru mɛ mɛ riì, à yin."
    },
    {
        "numVerset": "LUK.18.31",
        "verset": "Yeesus à tekà ɓɛ̀yilàg ɓɛ kintɛ̀ɗ rì ɓɛɓɛɛ̀, à kpaa ɓɔ lɛ: Ti ɓɔɔgh yɛɛ lɛ a Yorisalɛm, wɔɔ nnɛ ɓìɓan ɓìcèm ɓi ɓɛ̀kpaŋzì-ɓìɓan ɓɛ kangà ɓisuu Man à mum ɓi ɓiì ronì. "
    },
    {
        "numVerset": "LUK.18.32",
        "verset": "Ɓisuulɛ ɓɛ ri nyi ɓiì kàɓi ri ɓumɓɛ ɓɛ yii ɓi Bɛ̀ll ɓɛ̀roɓɛ̀n ɓɛ fengì nyi, ɓɛ ki nyi mɛ̀tɔɓ, ɓɛ tuughì nyi tìtyɛɛ̀. "
    },
    {
        "numVerset": "LUK.18.33",
        "verset": "Fɔɔnnɛ ɓɛ ri nyi ɓiì wolì di ɓɛ mɛ ka ɓog nyi kìtòn. Fɔlɔɔ nnɛ à ɓiì ghèmɓɛɛ ajɛ̀m ì mɛ̀ru mɛɓɛɛ̀. "
    },
    {
        "numVerset": "LUK.18.34",
        "verset": "Kìɓan kifog Ɓɛ̀yilàg ɓɛ wokà ɓi com ki à kpaaghà. Azi anɛ ɓi ɓìtòkì ɓiǹ à ɓaghà ɓi lɛ tɛntɛ̀ɛ̀n ɓi mɛ̀reè maa, fɔɔnnɛ ɓɛ wokà ɓi com ki à kɔ̀nkɔ̀ngà lɛ a kpaà."
    },
    {
        "numVerset": "LUK.18.35",
        "verset": "Yɛ̀ɛ Yeesus à ɓaghà di à ti ɓiì kpaŋì a Zyeriko, nni ɗyaŋɗyàŋ àdɛŋ à ɓaghà ǹkɔ̀kɔriyɛn ɓi bèn ì bee, à lɔnlɔ̀n ɓum ɓyom. "
    },
    {
        "numVerset": "LUK.18.36",
        "verset": "Fɔɔnnɛ ŋwaànɛ̀n à wokà di gwìy ì ɓum yɛɛ̀ ghaghaàgh, à tɔg lɛ a yi cɛ kɛɛ ri. "
    },
    {
        "numVerset": "LUK.18.37",
        "verset": "Nni ɓum ɓɛ kpaaghà nyi lɛ Yeesus ànɛ a Naazarɛt yɛɛ̀ ghaghààgh. "
    },
    {
        "numVerset": "LUK.18.38",
        "verset": "Fɔɔnnɛ à kpaaghà jɛ̀ɛ̀ aɗyòò lɛ: Yeesus Man à Davit, wogha mɛ̀ nyìighnyìg. "
    },
    {
        "numVerset": "LUK.18.39",
        "verset": "Ɓumɓɛ ɓɛ ɓaghà beèbɛ̀y ɓɛ kpɔmdɛ̀ngà nyi, ɓɛ kpaa nyi lɛ a maàrɛn, wɔ̀lɛ nyii teŋzìghà tì jɛ̀ɛ̀ à kpaakpàà lɛ: Man à Davit wogha mɛ̀ nyìighnyìg. "
    },
    {
        "numVerset": "LUK.18.40",
        "verset": "Fɔɔnnɛ Yeesus à rɛlìghà à kpaa lɛ ɓɛɛ yu nyi rì ɗyaŋɗyàŋ ànɛ̀n. Yɛ̀ɛ à kpagà Yeesus jàŋbog, Yeesus à tɔg nyi lɛ: "
    },
    {
        "numVerset": "LUK.18.41",
        "verset": "U kɔ̀nkɔn lɛ ǹki wɔ̀ cɛ? Ŋwaànɛ̀n à bàg lɛ: Kan, kìya lɛ, ǹghɛnɛ̀n tì. "
    },
    {
        "numVerset": "LUK.18.42",
        "verset": "Nni Yeesus à kpaaghà min nyi lɛ: Ghɛnɛn tì, rìgherɛ̀n ɗyɔɔ ɗi ghɛɓsii wɔ̀! "
    },
    {
        "numVerset": "LUK.18.43",
        "verset": "Ŋwaànɛ̀n à ghàs kì ghɛnɛɛ lɔŋ wɔɔ foo, à ki nɔ̀ɔ̀ti Yeesus di a ɓɔɔɓɔgsì Bɛ̀ll. Yɛ̀ɛ ɓum ɓɛ̀cèm ɓɛ ɓɛ ɓaghà wɔɔ ɓɛ ghɛngà kìɓan kiǹ, ɓɛ tumɛ̀n rìɓɔgsì ɗi Bɛ̀ll. "
    },
    {
        "numVerset": "LUK.19.1",
        "verset": "Yɛ̀ɛ Yeesus à ɗiŋìghà a Zyeriko, à syààghà bàn. "
    },
    {
        "numVerset": "LUK.19.2",
        "verset": "Fɔɔnnɛ guŋgum adɛŋ ɗii lɛ Zasye ànɛ à ɓaghà rìfòm ɗi ɓɛterì-làmpoŋ̀, "
    },
    {
        "numVerset": "LUK.19.3",
        "verset": "à kaakààghà bee inɛ lɛ, a ghɛǹ rìkuu ɗi mum ɗi lɛ Yeesus, wɔ̀lɛ à ɓaghà ɓi lɛ à ghɛn nyi lɛ gwìy ì ɓaghà wɔɔ, rì tì lɛ, à ɓaghà kìnuùgh. "
    },
    {
        "numVerset": "LUK.19.4",
        "verset": "Fɔɔnnɛ à ghɛŋìghà min beèbɛ̀y, à kɛ̀n kì ɓɔɔ̀gh ɓi kìte ki lɛ sìkɔ̀mɔɔr lɛ di fɔɔnnɛ a ghɛǹ Yeesus ànɛ à ghɛ̀ɛ̀sɛ̀ngà kì fyee ɓi jàŋ inɛ̀n. "
    },
    {
        "numVerset": "LUK.19.5",
        "verset": "Yɛ̀ɛ Yeesus à kpagà a kìte kiǹ zi, nni à ɓegsìghà mis ɓi kìte, à kpaa Zasye lɛ: Zasye, sɛnay fɛ lɛ fyɛ̀ɗ ɓisuulɛ ǹghɛ̀ɛ̀sɛɛ kì kɔ̀rii ɓi naa yɔ̀ɔ̀ gɛɛ̀nɛ. "
    },
    {
        "numVerset": "LUK.19.6",
        "verset": "Fɔɔnnɛ Zasye à sɛngày lɛ fyɛ̀ɗ, à ghàɓ Yeesus a mɛɛ mii ri kìnyàà. "
    },
    {
        "numVerset": "LUK.19.7",
        "verset": "Yɛ̀ɛ ɓum ɓɛ ghɛngà fɔlɔɔ, ɓɛ̀sɛ̀ɛ̀ ɓɛ̀cèm ɓɛ tum rìŋwɔ̀ŋwɔ̀ŋì di ɓɛɛ̀ kpaakpaa lɛ: À kɛ̀ɛ kì kɔ̀rii ɓi naa ì kìɓeɓtàg ki mum! "
    },
    {
        "numVerset": "LUK.19.8",
        "verset": "Fɔɔnnɛ Zasye à pɛ̀sɛ̀ngà aɗyòò, à kpaa Kan lɛ: Kan, ǹɗì ɓiì kàɓi ikum wɛm̀ gàɓ yiɓɛɛ̀, ǹfa gàɓ bog rì ɓɛ̀soghàsogha. I ǹtekà mum dolà bog ɓi kìcòò, ǹɗì nyi ɓiì lèɓi dolà yiniǹ. "
    },
    {
        "numVerset": "LUK.19.9",
        "verset": "Nni Yeesus à kpaaghà nyi lɛ: Gòri ì ɗiŋii ɓi naa ìnɛ gɛɛ̀nɛ, ɓisuulɛ roànɛ à rì girig dòò yì Abiraham. "
    },
    {
        "numVerset": "LUK.19.10",
        "verset": "Rì tì lɛ Man à mum à yùghà lɛ, a kaà à ki ghɛɓsi ɓumɓɛ ɓɛ ɓaghà ɓɛ̀ɗimɛn."
    },
    {
        "numVerset": "LUK.19.11",
        "verset": "Yɛ̀ɛ ɓum ɓɛ wowòkà ɓìtòkì ɓiì ɓiǹ, nni Yeesus à teetìghà ɓɔ dàɗkì ìdɛŋ ɓisuulɛ, à ɓaghà jàŋbog rì Yorisalɛm, rì tì lɛ ɓum ɓɛ fefèkà lɛ kìlɔ̀ŋ ki Bɛ̀ll ki ghɛɛ̀sɛ̀ngà kì kpaŋì ɓi cààmɛ̀n kɔm̀ kiǹ. "
    },
    {
        "numVerset": "LUK.19.12",
        "verset": "Nni à kpaaghà min lɛ: Ŋwaàdɛŋ ànɛ à ɓaghà man à ɓɛ̀kemì nnyɛ̀ɛ kɛngà ɓi kìlɔ̀ŋ ki fìràɓ lɛ a ɓɔg yì rìfòm wɔɔ, di a sugtiì min ɓi kìlɔ̀ŋ kii. "
    },
    {
        "numVerset": "LUK.19.13",
        "verset": "Fɔnnɛ à reŋìghà ɓɛ̀kìì-ɓìsay ɓii ntɛ̀ɗ, à kàɓsì ɓɔ tìraŋ̀ ti gol ǹtɛ̀ɗ, à kpaa ɓɔ lɛ: Rɔ̀ɓina kì kìkii dùne rì mɔ̀ɔ̀ni mɛ, ɓi yaàsi mɔ, à kpaŋ yɛ̀ɛ ǹɗì ɓiì sugtii yi. "
    },
    {
        "numVerset": "LUK.19.14",
        "verset": "Wɔ̀lɛ yɛ̀ɛ ɓumɓɛ ɓi kìlɔ̀ŋ kii ɓɛ ɓeèɓèèzɛ̀ngà nyi, nni ɓɛ romgà ɓum ɓɛɗɛŋ di nyii mɛ kɛ̀n, lɛ ɓɛɛ kɛǹ kì kpaà wɔɔ lɛ, ɓɔɔ kɔni ɓi lɛ ànɛ̀n a lami ɓɔ."
    },
    {
        "numVerset": "LUK.19.15",
        "verset": "Nni yɛ̀ɛ ŋwaànɛ̀n à sukày di à mɛ ɓɔg yi rìfòm, nni à reŋìghà ɓɛ̀kìì-ɓìsay ɓɛ à faghà mɔ̀ɔ̀ni ɓɛ̀n, lɛ ɓɛɛ resi nyi cɛ kɛɛ̀ki mɔ̀ɔ̀ni mɛ rɔɓkà kì yalì. "
    },
    {
        "numVerset": "LUK.19.16",
        "verset": "Fɔɔnnɛ roàntonto à yùghày à kpaa nyi lɛ: Tààta, fìraŋ̀ fyɔɔ fi gol fi n-yali tidɛŋ ǹtɛ̀ɗ. "
    },
    {
        "numVerset": "LUK.19.17",
        "verset": "Rìfòm ɗi kpaa ǹkìì-kìsay anɛ̀n lɛ: Ki rɔɔtɛɛ, ù rì syeesyee à ǹkìì-kìsay, yɛ̀ɛ ù rèsii mɛ̀ lɛ ù rì ǹkìì-kìsay a ǹtyweeyi ɓi ɓɔɔ ɓiɓan ɓɛsàg, ǹɗɛsii wɔ̀ ǹlàmì ànɛ ɓi ɓìlɔ̀ŋ ǹtɛ̀ɗ. "
    },
    {
        "numVerset": "LUK.19.18",
        "verset": "Nni roàkìɓɛ̀ɛ̀ a yùtìghà, à kpaa nyi lɛ: Tààta, fìraŋ̀ fyɔɔ fi ǹ-yali tìraŋ̀ tidɛŋ titaǹ. "
    },
    {
        "numVerset": "LUK.19.19",
        "verset": "Fɔɔnnɛ à kpaatìghà roànɛ̀n lɛ: Ǹɗɛsii wɔ̀ ǹlàmì ànɛ ɓi bàn yitaǹ. "
    },
    {
        "numVerset": "LUK.19.20",
        "verset": "Nni roàdɛŋ à yùtìghà, à kpaa lɛ: Tààta, fìraŋ̀ fyɔɔ fyɛɛ̀ fi, ǹkàgà fyɔ ɓi kìlàà, ǹnyam, "
    },
    {
        "numVerset": "LUK.19.21",
        "verset": "ɓisuulɛ, ǹɗisìghà wɔ̀, lɛ ù nyɛni lɛɛ̀gwey; ù ti ù tekì com ki ù nɔ̀ŋzii ɓi, ù ki sagi com ki ù ɓɛ̀li ɓi. "
    },
    {
        "numVerset": "LUK.19.22",
        "verset": "Nni rìfòm ɗiǹ ɗi kpaaghà nyi lɛ: N-yɔm̀ wɔ̀ ɓi rìkpaa ɗyɔ̀ɔ̀; ù rì kìɓeɓtàg ki ǹkìì-kìsay! Ù yighà lɔŋ lɛ mɛ̀ ǹnyɛni lɛɛ̀gwey, lɛ ǹti ǹtekì com ki ǹnɔ̀ŋzii ɓi, ǹki sagi ki m̀ɓɛ̀li ɓi! "
    },
    {
        "numVerset": "LUK.19.23",
        "verset": "Nni ɓi cɛ nnɛ ù nyamgà ɓi mɔ̀ɔ̀ni mɛ̀m a baŋ̀ lɛ, i ǹsughiì ǹteɗ mɔ wɔɔ lɛ rì ɓìyaàyalì miì? "
    },
    {
        "numVerset": "LUK.19.24",
        "verset": "Fɔɔnnɛ à kpaaghà ɓumɓɛ ɓɛ ɓaghà wɔɔ lɛ: Ɓàtɛɛna nyi fìraŋ̀ fiǹ, ɓi fa fyɔ rì roànɛ à rì rì tìraŋ̀ ǹtɛ̀ɗ. "
    },
    {
        "numVerset": "LUK.19.25",
        "verset": "Ɓumɓɛ̀n ɓɛ kpaa nyi lɛ: Tààta ŋwaànɛ u kalag lɛ ti fa, à ti rì tìraŋ̀ ǹtɛ̀ɗ. "
    },
    {
        "numVerset": "LUK.19.26",
        "verset": "Nyii pɛɛ̀zì ɓɔ lɛ: Ǹkalii mìni lɛ, ŋwaànɛ à rì rì ɓyom innɛ ɓɛ ri ɓiì fatii, roànɛ à rì kɛ̀ɛ̀ com, ɓɛ ri ɓiì ɓàtɛɛ lɛ rì maa gàɓ ànɛ à rì rì nyi miì. "
    },
    {
        "numVerset": "LUK.19.27",
        "verset": "Ɓi ɓɛg ànɛ a ɓɛ̀bènàbena ɓɛm, ɓɔɔ kɔngà ɓi lɛ ǹlami ɓɔ, nni yùunay fɛ rì ɓɔ, ɓi siì ɓɔ ɓɛ̀ɓoŋ foo ɓi mis mɛ̀m. "
    },
    {
        "numVerset": "LUK.19.28",
        "verset": "Yɛ̀ɛ Yeesus à kpaaghà fɔlɔɔ, nni à syògà ɓɔ bee lɛ ɓɛɛ ɓɔg a Yorisalɛm."
    },
    {
        "numVerset": "LUK.19.29",
        "verset": "Yɛ̀ɛ Yeesus à ɓaghà di à mɛ wuɓsɛn ɓilɔ̀ŋ ɓi lɛ, rì Bɛtfazee rì Bɛtanii jàŋbog rì dòn ìnɛ ɓɛ nɗegì lɛ dòn ì ɓɛ̀òlìvyee, nni à romgà ɓɛ̀yilàg ɓii ɓɛɓɛɛ̀, "
    },
    {
        "numVerset": "LUK.19.30",
        "verset": "à kpaa ɓɔ lɛ: Kɛ̀ɛna ɓi kìlɔ̀ŋ ki ki riì mìni kinii asu, i ɓì kpaŋi wɔɔ, ɓì rì ɓiì tanɛɛ man à jàɗki ànɛ mum à ka ɓokà ɓi miì ǹsuŋɛn, ɓi fumiì nyi ɓi yuis̀ rì nyi. "
    },
    {
        "numVerset": "LUK.19.31",
        "verset": "I mum à tɔɔgh mìni lɛ ɓisuucɛ nnɛ ɓì fùmii man à jàɗki ànɛ̀n, ɓì ɓàg nyi lɛ: Kan a kɔ̀nkɔn lɛ ti kɛǹ nyi rì yɔ̀. "
    },
    {
        "numVerset": "LUK.19.32",
        "verset": "Nni ɓumɓɛ Yeesus à romgà ɓɛǹ ɓɛ kɛngà, ɓɛ tanɛ̀n lɛ ɓìɓan ɓi ri lɔŋ yɛ̀ɛ Yeesus à kpaaghà. "
    },
    {
        "numVerset": "LUK.19.33",
        "verset": "Yɛ̀ɛ ɓɛ fufùmìghà man à jàɗki ànɛ̀n nni ɓumɓɛ ɓɛ ɓaghà rì nyi ɓɛ tɔkà ɓɔ lɛ: Ɓisuucɛ nnɛ ɓi fùfumi man à jàɗki ànɛ̀n? "
    },
    {
        "numVerset": "LUK.19.34",
        "verset": "Ɓɔɔ ɓaàg lɛ: Kan a kɔ̀ngi lɛ ti kɛǹ nyi rì yɔ̀. "
    },
    {
        "numVerset": "LUK.19.35",
        "verset": "Fɔɔnnɛ ɓɛ kɛngà Yeesus rì man à jàɗki ànɛ̀n, ɓɛ ghas̀ ɓìlàà miì aɗyòò, ɓɛ ɓɔgsì nyi miì. "
    },
    {
        "numVerset": "LUK.19.36",
        "verset": "Yɛ̀ɛ Yeesus à kɛ̀nkɛ̀ngà, ɓum ɓɛ ghaghàlà ɓìlàà ɓyaa ɓi bee aɗyòò. "
    },
    {
        "numVerset": "LUK.19.37",
        "verset": "Yɛ̀ɛ à ɓaghà di à mɛ wuɓsɛn Yorisalɛm, ɓi rìsɛ̀nɛ̀n ɗi dòn ì ɓɛ̀òlìvyee, nnɛ kìnyàà ki ɓangà ɓɛ̀yilàg ɓɛ̀cèm ɓɛ tumɛ̀n rìɓɔgsì ɗi Bɛ̀ll jɛ̀ɛ̀ aɗyòò ǹɗaŋ, ɓisuu dàm yi ɓiɓan yicèm yi ɓɛ ghɛngà. "
    },
    {
        "numVerset": "LUK.19.38",
        "verset": "Ɓɛ kpaakpàà lɛ: Bɛ̀ll a maŋ rìfòm ɗi ɗi yuu yì ɓi ɗii ɗi Kan, fyòoog à ɓa ɓi ɗyoo ɓi ɗùm, rìkem ɗyɛɛ ki Bɛ̀ll."
    },
    {
        "numVerset": "LUK.19.39",
        "verset": "Fɔɔnnɛ Ɓɛ̀fàrìzyɛŋ ɓɛdɛŋ ɓɛ ɓɛ ɓaghà ɓi gwìy ì ɓum ìnɛ̀n, ɓɛ kpaaghà Yeesus lɛ: Ǹɗèsàg, simi ɓɛ̀yilàg ɓɔɔ ɓɛɛ maàrɛn. "
    },
    {
        "numVerset": "LUK.19.40",
        "verset": "Yeesus à ɓàg ɓɔ lɛ: Ǹkpaa mìni lɛ, i ɓɛ maarɛɛ, gɔ̀g yi kpagsɛ̀n."
    },
    {
        "numVerset": "LUK.19.41",
        "verset": "Yɛ̀ɛ Yeesus à ɓaghà di à mɛ wuɓsɛn bàn, nni à soɓkà mis ɓi yɔ̀, à tum rìrèn ɓisuu bàn ìnɛ̀n, à kpaa lɛ: "
    },
    {
        "numVerset": "LUK.19.42",
        "verset": "I wɔ̀ girig wàa rì lɛ ù yi com ki ki ri lɛ ki fa wɔ̀ fyòoog ɓi ŋwos a gɛɛ̀nɛ, nni fe! Com kìn ki ri wɔ̀ kì nyamɛn ɓi lèg ànɛ lɛ kɔ̀ɔ ghɛn kɔ. "
    },
    {
        "numVerset": "LUK.19.43",
        "verset": "Mɛ̀ru mɛdɛŋ mɛ ri ɓiì ghɛnɛɛ a lɔ̀ŋkɔɔ, mɛ ɓɛ̀bènàbena ɓɔɔ ɓɛ ri wɔ̀ ɓiì cèŋzɛɛ ri gari, ɓɛ ki ghegsag wɔ; ɓɛ ri wɔ̀ ɓiì faà rìbaŋì ɓɛ̀ɓɛg ɓɛ̀cèm. "
    },
    {
        "numVerset": "LUK.19.44",
        "verset": "Ɓɛ ɓiì ɓùgsii lɛ rì wɔ̀, rì ɓɔn ɓɔɔ, ɓɛ̀ kɛɛ̀ cààti gɔ̀g ìdɛŋ m̀ɓasɛn ɗi yimbog ɓisuulɛ, ù yighà ɓi cààmɛ̀n ki Bɛ̀ll à yùghà wɔ̀ kì ghɛɓsii miì."
    },
    {
        "numVerset": "LUK.19.45",
        "verset": "Nni Yeesus à ɗiŋìghà ɓi naà-Bɛ̀ll, à tumɛ̀n rìnàɓ ɗi ɓɛ̀kìì-fyèè, "
    },
    {
        "numVerset": "LUK.19.46",
        "verset": "à kpaakpàà ɓɔ lɛ: Ki ri kì kànɛn lɛ, naa yɛ̀m ì ri ɓa naà-bɔ̀ŋzɛ̀n. Wɔ̀lɛ mìnii mɛ ghaasi yɔ̀ naa ì ɓɛ̀wiiwìì."
    },
    {
        "numVerset": "LUK.19.47",
        "verset": "Yeesus àa nti à rèsàg ɓum ɓìɓan ɓi Bɛ̀ll ɓɛ̀ŋwos ɓɛ̀cèm ɓi naà-Bɛ̀ll. Nni ɓɛ̀pìrɛɛtìrɛ̀ ɓɛgwey, rì ɓɛ̀rèsàg-ɓìdɔ̀gsɛna rì mɛ̀fòm mɛ ɓi kìlɔ̀ŋ ɓɛ kaakààghà bee inɛ ɓɛɛ wey nyi. "
    },
    {
        "numVerset": "LUK.19.48",
        "verset": "Kìɓan kifog, ɓɛ yighà ɓi lannɛ ɓɛ ri lɛ ɓɛ ki ɓisuulɛ, kìlɔ̀ŋ kìcèm ki ɓaghà mɛ̀reè mɛ̀ ramɛn ɓi ɓìɓan ɓi Yeesus à kpaakpààghà."
    },
    {
        "numVerset": "LUK.20.1",
        "verset": "Ŋwos adɛŋ, di Yeesus à rì ɓi rìrèsàg ɗi kilɔ̀ŋ, à ki kpaakpaa Syeesyee à Ɓɔlɛ ɓi naà-Bɛ̀ll, nni ɓɛ̀pìrɛɛtìrɛ̀ ɓɛgwey rì ɓɛ̀rèsàg-ɓìdɔ̀gsɛna, rì ɓɛ̀sɛ̀ɛ̀mɛn ɓɛ peeghày, "
    },
    {
        "numVerset": "LUK.20.2",
        "verset": "ɓɛ tɔg nyi lɛ: Kali ɓìsi! Ɓi-tèɗ aɗi nnɛ u kìki ɓiɓan, nsoò lɛ ghɛn yɛɛ faa wɔ̀ rìkuu ɗi itèɗ ɗiǹ? "
    },
    {
        "numVerset": "LUK.20.3",
        "verset": "Nni à ɓàkà ɓɔ lɛ: Mɛ̀ girig ǹtɔg mìni ǹtɔɔ̀tɔɔgh. "
    },
    {
        "numVerset": "LUK.20.4",
        "verset": "Kaliina mɛ̀, bàɓtis ì Zyaŋ ì ɓaghày nya yɛ̀ɛ Bɛ̀ll gìn, a ɓum? "
    },
    {
        "numVerset": "LUK.20.5",
        "verset": "Fɔɔnnɛ Ɓɛ̀fàrìzyɛŋ ɓɛ fiɓìghà ǹtɔɔ̀tɔɔgh wiǹ wɔɔ ɓɔ rì ɓɔ, ɓɛ kpaa lɛ: I tì ɓàagh nyi lɛ bàɓtis ì Zyaŋ ì ɓaghày yɛ̀ɛ Bɛ̀ll, à rì ɓìsi ɓiì tɔɔ̀gh lɛ, nni ɓisuucɛ nnɛ ɓì gherɛ̀ngà ɓi yɔ̀? "
    },
    {
        "numVerset": "LUK.20.6",
        "verset": "I tì ɓàagh nyi lɛ, ì ɓaghày a ɓum, kìlɔ̀ŋ kìcèm ki ri ɓìsi ɓiì rogii gɔ̀g lɛ, ki gherɛ̀ngà rì nɗem wùcèm lɛ, Zyaŋ à ɓaghà ǹkpaŋzì-ɓìɓan. "
    },
    {
        "numVerset": "LUK.20.7",
        "verset": "Fɔɔnnɛ ɓɛ ɓakà nyi lɛ ɓɔɔ yii ɓi fe nnɛ bàɓtis ì Zyaŋ ì ɓaghày. "
    },
    {
        "numVerset": "LUK.20.8",
        "verset": "Nni Yeesus à kpaaghà min ɓɔ lɛ: Mɛ̀ girig, mɛ̀ ǹkpaa ɓi mini ɓi-tèɗ aɗi nnɛ nkìki ɓiɓan ɓi."
    },
    {
        "numVerset": "LUK.20.9",
        "verset": "Ajɛ̀m ìnɛn, nni à teetìghà ɓum dàɗkì lɛ, ŋwaàdɛŋ yɛɛ salà dɛm i viìnyɛ̀, à foŋ yɔ̀ ɓi rɛntì, à fa yɔ̀ ri ɓum ɓɛdɛŋ ɓɛ ɓɛɛ sasay miì, nyii kɛǹ ɓi kìlɔ̀ŋ kidɛŋ à finɛ̀n yì wɔɔ. "
    },
    {
        "numVerset": "LUK.20.10",
        "verset": "Yɛ̀ɛ cààmɛ̀n ki mɛ̀saŋ ki kpagà, nni à romgày ǹkìì-kìsay adɛŋ a ɓumɓɛ à fogà ɓi dɛm, lɛ ɓɛɛ rom̀ nyi gàɓ yìì i ɓyom. Ɓumɓɛ ɓɛ reɓsɛ̀ngà dɛm ri ɓɔ, ɓɛ kulà ŋwaànɛ ɓɛ romgày ànɛn, ɓɛ pɛɛ̀zì nyi rì jɛ̀m ɓyàg zɛy, yɛ̀ɛ ŋwaàdɛm. "
    },
    {
        "numVerset": "LUK.20.11",
        "verset": "Fɔɔnnɛ ŋwaàdɛm a romdìghà ǹkìì-kìsay adɛŋ, ɓɛ kuutì nyi, ɓɛ ki sɛmgi nyi, ɓɛ pɛɛ̀zì tì nyi rì jɛ̀m ɓyàg zɛy. "
    },
    {
        "numVerset": "LUK.20.12",
        "verset": "Ŋwaàdɛm a romdì tìì ǹkìì-kìsay ɓi gɛ̀n i kìraa; ɓɛ̀salì ɓi dɛm ɓɛ kpɛɛghì tì ǹkìì-kìsay anɛ̀n ɓɛ ki nàɓ nyi. "
    },
    {
        "numVerset": "LUK.20.13",
        "verset": "Fɔɔnnɛ ŋwaàdɛm a tɔkà min lɛ: Ǹghay ɓà la? Ǹɗì ɓiì romì man wɛm̀ à ǹɗem, ɓaà yi ɓi, nyi nnɛ ɓɛ ri nya ɓiì risii. "
    },
    {
        "numVerset": "LUK.20.14",
        "verset": "Kìɓan kifog, yɛ̀ɛ ɓɛ̀salì ɓi dɛm ɓɛ ghɛngày man ànɛ̀n, ɓɛ ghɛn ɓi ɗyomzɛ̀n ɗyaa lɛ: Ŋwaànɛ à ghɛ̀ɛ̀sɛɛ kì rɔ̀ɓi ri dɛm inɛ yɛɛ ri lɛ, nni ti wolina nyi di dɛm yɛ̀ɛ woòghrɛn ɗì ɓìsi. "
    },
    {
        "numVerset": "LUK.20.15",
        "verset": "Nni ɓɛ kpaŋzìghà nyi ɓi dɛm, ɓɛ ki wey nyi. Ɓigomìnɛ̀n, cɛ kɛɛ̀ ki ŋwaànɛ̀n à ɓiì ghalì rì ɓumɓɛ à faghà dɛm ri ɓɔ? "
    },
    {
        "numVerset": "LUK.20.16",
        "verset": "Ŋwaàdɛm a rì ɓiì yùu, à cuusì ɓumɓɛ̀n ɓɛ̀cèm, à ki fa dɛm inɛ̀n rì ɓum ɓɛdɛŋ. Yɛ̀ɛ kìlɔ̀ŋ kìcèm ki wokà rìkpaa ɗi Yeesus ɗiǹ, ki kpaa lɛ: Kɛ̀ kɛɛ̀ ɓa ɓaà fɔlɔɔ. "
    },
    {
        "numVerset": "LUK.20.17",
        "verset": "Fɔɔnnɛ Yeesus à pɛɓsɛ̀ngà ɓɔ à kpaa lɛ: Jɛ̀ɛ̀ ìnɛ ì rì ǹkànɛn ɓi kaàtà à Bɛ̀ll ì rì azi lɛ cɛ? Gɔ̀g ìnɛ ɓɛ̀toŋì-mɛɛ ɓɛ makà, yɛ̀ɛ ki ti gɔ̀g ìnɛ ì lènlemi ǹtɔn à mɛɛ."
    },
    {
        "numVerset": "LUK.20.18",
        "verset": "Nni mum ǹcèm ànɛ à kpìi ɓi gɔ̀g ìnɛn, à ɓiì ɓumɓuni, fɔɔnnɛ gɔ̀g ìnɛn ì ɓiì turii mum bimiɗ ànɛ ì rì ɓiì kpìi ɓi nyòò. "
    },
    {
        "numVerset": "LUK.20.19",
        "verset": "Ɓɛ̀pìrɛɛtìrɛ̀ ɓɛgwey rì ɓɛ̀rèsàg-ɓìdɔ̀gsɛna ɓɛ kaakààghà bee inɛ lɛ ɓɛɛ ɓaǹ nyi, ɓi cààmɛ̀n kɔm̀ kiǹ, wɔ̀lɛ ɓɛ risìghà ɓum ɓɛ kilɔ̀ŋ lɛ, ɓɛ yighà lɛ ɓisu waa nnɛ Yeesus à tekà dàɗkì ìnɛn."
    },
    {
        "numVerset": "LUK.20.20",
        "verset": "Fɔɔnnɛ ɓɛ tumɛ̀ngà rìfifìɓì ɗi Yeesus lɛ tintɔ̀ɔ̀ŋ, ɓɛ ki rom yi nyi ɓum ɓɛ mɛwooghrag, ɓɛ̀roɓɛ̀n ɓɛ ki lɔŋ yɛ̀ɛ ɓɛ yuù nyi kì tɔɔ̀gh saaɗ à kìɓan lɛ ɓɛɛ wog ǹkòo à nɛ̀si jɛ̀ɛ̀, di ɓɛɛ ɓan nyi, ɓɛɛ fa nyi rì ɓɛ̀yɔ̀mì-ɓum, rì gɔmìnà. "
    },
    {
        "numVerset": "LUK.20.21",
        "verset": "Nni ɓumɓɛ̀n ɓɛ tɔkà Yeesus ǹtɔɔ̀tɔɔgh lɛ: Ǹɗèsàz ɓìsii yii lɔŋ lɛ, ù rì roànɛ a kìki lɛ, à kpaakpàà saaɗ, à ki rèresi ɓum saaɗ, kɛ̀ɛ fiɓi riɓa ɗi mum; u ki rèresi ɓum bee inɛ yɛ̀ɛ Bɛ̀ll lɔŋ yɛ̀ɛ ki ghɛɛ̀sɛɛ ɓi saaɗ. "
    },
    {
        "numVerset": "LUK.20.22",
        "verset": "Ɓìdɔ̀gsɛna ɓis ɓi gherɛɛ nya lɛ ti peèghi làmpoŋ̀ rì Kaaza gìn, tyɛ̀ ki peeghi? "
    },
    {
        "numVerset": "LUK.20.23",
        "verset": "Wɔ̀lɛ Yeesus à ghɛngà lɛ ɓɛ purii nyi càg ɓi ɗùm yɛɛri, nni à ɓàkà ɓɔ lɛ: "
    },
    {
        "numVerset": "LUK.20.24",
        "verset": "Rèsiina mɛ̀ fìraŋ̀; kìfèèghrɛnà ki ghɛn, rì ɗii ɗi ghɛn, ɓyɛɛ ri lɛ miì? Ɓumɓɛ̀n ɓɛ ɓaàg nyi lɛ: Ɓi ri yɛɛ lɔɔ lɛ, rì kìfèèghrɛnà ki Kaaza, rì ɗii ɗiì. "
    },
    {
        "numVerset": "LUK.20.25",
        "verset": "Nni Yeesus à kpaaghà min ɓɔ lɛ: Pɛ̀ɛ̀ziina ɓyom ɓi Kaaza rì Kaaza, ɓì fa Bɛ̀ll ɓinkìì. "
    },
    {
        "numVerset": "LUK.20.26",
        "verset": "Ɓɛ ɓaghà ɓi lɛ ɓɛ wɔɔsì nyi ɓi ɓìtòkì ɓii ɓi à tòtòkà ɓi nyìinyìm à ɓum ɓɛ kilɔ̀ŋ; wɔ̀lɛ ɓɛ kuuràkà rìɓàg ɗi à ɓàkà ɓɔ, ɓɛ mam."
    },
    {
        "numVerset": "LUK.20.27",
        "verset": "Fɔɔnnɛ ɓum ɓɛdɛŋ ɓɛ ɓi nɗaŋ wu Ɓɛ̀sàdùsyɛŋ ɓɛ ɓɛɛ̀ kpaaghi lɛ, ɓìloŋ ɓi yin lɛ ɓi ghemɓɛ̀n, ɓɛ yughà Yeesus a nyoo ɓɛ tɔg nyi lɛ: "
    },
    {
        "numVerset": "LUK.20.28",
        "verset": "Ǹɗèsàg, kìɓan ki Moyis à kàngà lɛ ti kilag ki ri lɛ i gèni mum à wii, à càɗ giɓ kɛ̀ɛ̀ man, ŋwaànɛ̀n à rì ɓiì wɔlì giɓ anɛ̀n, à yay ɓɔn rì nyi ɓisuu geni ànɛ àa ŋwii. "
    },
    {
        "numVerset": "LUK.20.29",
        "verset": "Wɔ̀lɛ ɓum ɓɛdɛŋ ɓɛ ɓaghà ɓi rìgeni ɗyaa ɓɛsɛ̀ɛ̀ taàɓɛ̀ɛ̀; roàntonto à wɛy giɓ, à ki wu di ɓɛ ka yin ɗi man. "
    },
    {
        "numVerset": "LUK.20.30",
        "verset": "Geni à kìɓɛ̀ɛ̀, rì roàkìraa ɓɛ wɛy ǹkpɔɓ wiǹ. "
    },
    {
        "numVerset": "LUK.20.31",
        "verset": "Nni ki kilɛ̀ngà fɔlɔɔ ɓi kìtaàɓɛ̀ɛ̀ ki ɓum; ɓɛ̀sɛ̀ɛ̀ ɓɛ̀cèm ɓɛ cuu, kɛ̀ɛ̀ ànɛ à càri man. "
    },
    {
        "numVerset": "LUK.20.32",
        "verset": "Ajɛ̀m ì ɓumɓɛ̀n ɓɛ̀sɛ̀ɛ̀ ɓɛ̀cèm nnɛ giɓ anɛ̀n à wughà girig. "
    },
    {
        "numVerset": "LUK.20.33",
        "verset": "Nni ŋwosi righèmɓɛ̀n ɗi ɓiloŋ giɓ anɛ̀n à ɓaa gɛ ɓà gili ghɛn anɛ ɓi ɓumɓɛ kitaàɓɛ̀ɛ̀ ɓɛǹ, yɛ̀ɛ ɓɛ̀sɛ̀ɛ̀ ɓɛ̀cèm ɓɛ ɓaghà ɓɛ̀yii ɓii? "
    },
    {
        "numVerset": "LUK.20.34",
        "verset": "Yeesus à ɓàg ɓɔ lɛ: Ɓumɓɛ ɓi cɛɓ ki tì kaka miì ki, ɓɛ ti ɓɛ wɔlàg, "
    },
    {
        "numVerset": "LUK.20.35",
        "verset": "kìɓan kifog, ɓɛ̀roɓɛ ki ghɛnɛɛ gɛ lɛ, ɓɛ ghɛɛ̀sɛɛ kì terì gàɓ ɓi nyɔɔnyɔn à cɛɓ ajɛ̀m ì rìghèmɓɛ̀n ɗi ɓiloŋ, ɓaa wɔlɛn ti ɓi, "
    },
    {
        "numVerset": "LUK.20.36",
        "verset": "ɓɛ̀ kɛɛ̀ ki wu ti, lɛ ɓɛ ri ɓaa gɛ yɛ̀ɛ ɓum ɓɛ titom, ɓɛ ki ɓa ɓɔn ɓɛ Bɛ̀ll lɛ, ɓɛ mɛ ghèmɓɛn yi a ɓìloŋ. "
    },
    {
        "numVerset": "LUK.20.37",
        "verset": "Kìɓan ki righèmɓɛ̀n ɗi ɓiloŋ kɛɛ̀ki Moyis à ɓùŋi ɓi jàŋ inɛ yɛɛ̀ kpaakpaa kitwìɗ ki ki ɓaghà rì ǹɗòò wu ɗuu; wɔɔ nnɛ à reŋii Kan lɛ: Bɛ̀ll à Abiraham, Bɛ̀ll à Isag, Bɛ̀ll à Yakɔɓ. "
    },
    {
        "numVerset": "LUK.20.38",
        "verset": "Bɛ̀ll à yin Bɛ̀ll à ɓìloŋ, à rì lɔŋ Bɛ̀ll à ɓumɓɛ ɓɛ ri cem, lɛ ɓɛ̀sɛ̀ɛ̀ ɓɛ̀cèm ɓɛ ri cem lɛ nyi. "
    },
    {
        "numVerset": "LUK.20.39",
        "verset": "Fɔɔnnɛ ɓɛ̀rèsàg-ɓìdɔ̀gsɛna ɓɛdɛŋ ɓɛ ɓakà nyi lɛ: Ǹɗèsàg, ù konaagh kì kpaà. "
    },
    {
        "numVerset": "LUK.20.40",
        "verset": "Nni ɓɛ ghɛɛsìghà tì ɓi lɛ ɓɛɛ tɔg ti nyi ǹtɔɔ̀tɔɔgh."
    },
    {
        "numVerset": "LUK.20.41",
        "verset": "Yeesus à tɔkà ɓɔ lɛ: Lannɛ ɓì rì lɛ ɓì kpaa lɛ, Kiris à rì Man à Davit? "
    },
    {
        "numVerset": "LUK.20.42",
        "verset": "Davit nyimiɗ a kalag ɓi kaàtà à Bɛ̀sam̀ lɛ: Kan à kalìghà Kan wɛ̀m lɛ, kɔ̀ri mɛ̀ fɛ ɓi weèlem, "
    },
    {
        "numVerset": "LUK.20.43",
        "verset": "à kɛ̀n kì kpaŋì yɛ̀ɛ ǹɗì ɓiì ghaasii ɓɛ̀bènàbena ɓɔɔ kìɓoŋ ki u rɛsag mɛ̀kòò miì. "
    },
    {
        "numVerset": "LUK.20.44",
        "verset": "Nni i Davit à mɛ reŋi nyi lɛ Kan, lannɛ nyii ri lɛ à ɓa tì man wiì?"
    },
    {
        "numVerset": "LUK.20.45",
        "verset": "Yɛ̀ɛ kìtuu ki ɓum ki wowòkà ɓìɓan ɓi Yeesus à kpaakpààghà, nni à kpaaghà ɓɛ̀yilàg ɓii lɛ: "
    },
    {
        "numVerset": "LUK.20.46",
        "verset": "Ɓì konàg rì ɓɛ̀rèsàg-ɓìdɔ̀gsɛna ɓɛ ɓɛ ti ɓɛ keesàg rìrerènì ɗi zi ri ɓyoo ɓɛ̀kàɓà, ki kɔngì ɓɔ lɛ, ɓɛɛ toòtògsì ɓɔ rì coo nnyaasɛ̀n ɓi gwìy, ɓɛ ki keesag mɛkɔ̀ɔ̀ mɛ asu ɓi naa yi bɔ̀ŋzɛ̀n, rì a ɓìsɛ̀nɛ̀. "
    },
    {
        "numVerset": "LUK.20.47",
        "verset": "Ɓɛ ti ɓɛ pumzàg naa yi mɛkpɔɓ mɛ ɓɛ̀yiɓ, di ɓɛɛ̀ kìki ɓyoo bɔ̀ŋzɛ̀n lɛ, ɓum ɓɛɛ ghɛǹ lɛ ɓɛ ri ɓìsyeesyee ɓi ɓum; ɓɛ ɓiì terì rìkuu ɗi pɔnɔsì ɗi ɗi teèsɛɛ lɛɛ̀gwey."
    },
    {
        "numVerset": "LUK.21.1",
        "verset": "Yɛ̀ɛ Yeesus à pìkà mis, nni à ghɛngà di ɓɛ̀guŋgum ɓɛɛ̀ pìpig bɔgsì ɓi fìkɔrɔŋ fi ɓɛ m̀pìkì mɔ̀ɔ̀ni mɛ bɔgsì miì. "
    },
    {
        "numVerset": "LUK.21.2",
        "verset": "Fɔɔnnɛ à ghɛngà girig maa soghàsogha a ǹkpɔɓ wu giɓ di a pìpig ɓɔɔ tiraŋ̀ ɓɛɓɛɛ̀. "
    },
    {
        "numVerset": "LUK.21.3",
        "verset": "Yeesus à kpaa lɛ: Ǹkalii mìni ɓi saaɗ lɛ, maa nkpɔɓ a giɓ anɛ à pìigh bɔgsì à cee ɓum ɓɛm̀bog ɓɛ̀cèm. "
    },
    {
        "numVerset": "LUK.21.4",
        "verset": "Ɓisuulɛ ɓaa pìigh gàɓ ì mɔ̀ɔ̀ni ìnɛ yàa yiìdi ɓɔ rì kìsay, wɔ̀lɛ giɓ anɛ nyaa pìigh gàɓ ì com bimiɗ ìnɛ àa rì rì yɔ̀, ìnɛ àa ghɛ̀ɛ̀sɛɛ lɛ à ghɛɓ miì."
    },
    {
        "numVerset": "LUK.21.5",
        "verset": "Yɛ̀ɛ ɓum ɓɛdɛŋ ɓɛ kpaakpààghà lɛ naà-Bɛ̀ll ì rì ǹɗɛ̀ŋɛn ri ɓìsyeesyee ɓi gɔ̀g, rì ɓyom ɓìcèm ɓi ɓum ɓɛ fafàghà ɓi rìɓɔgsì ɗi Bɛ̀ll, nni Yeesus à kalìghà lɛ: "
    },
    {
        "numVerset": "LUK.21.6",
        "verset": "Mɛ̀ru mɛdɛŋ mɛ ɓiì ɓaà mɛ ɓyàa ghɛɛ̀di ɓi nsoò di gɔ̀g bog ìrì ǹsasaghiyɛn ɓi ìdɛŋ ì rɔ̀ɓ lɛ ɓɛ ɓigtii ɓi yɔ̀, ɓi ɓyom ɓìcèm ɓi ɓi seesee ɓi."
    },
    {
        "numVerset": "LUK.21.7",
        "verset": "Nni ɓɛ tɔkà nyi lɛ: Ǹɗèsàg! fin innɛ kìɓan kiǹ ki ɓiì kìlɛɛ? Kìrèmzɛnà aɗi kɛɛ ri ɓiì rèsii lɛ kìɓan kiǹ ki ti jàŋbog ɗì rìkìlɛ̀n?"
    },
    {
        "numVerset": "LUK.21.8",
        "verset": "Yeesus à ɓàg lɛ: Ɓì konàg lɛ mum kɛ̀ɛ yègsi mini, ɓisuulɛ ɓum lɛɛ̀gwey ɓɛ ɓiì yùyuu ri ɗii ɗyɛ̀m, rì ànɛn miì à kpaa lɛ: Mɛ̀ yɛɛ ri Kiris, rì tì lɛ cààmɛ̀n ki ti jàŋbog; kɛ̀ ɓi nɔ̀ɔ̀ti ɓɔ. "
    },
    {
        "numVerset": "LUK.21.9",
        "verset": "Yɛ̀ɛ ɓì rì ɓiì woògh di ɓɛɛ̀ kpaakpaa ɓiɓan ɓi mɛ̀y, rì kìɓùùsì ki ɓi ɓìlɔ̀ŋ, kɛ̀ ɓi risi, lɛ ɓìɓan ɓiǹ ɓi ghɛɛ̀sɛɛ kì loògh kì rèsɛɛ, kìɓan kifog àa rìlèg ɗi zi ɗyɛɛ ri lɔɔ ɓiì ɓaà. "
    },
    {
        "numVerset": "LUK.21.10",
        "verset": "Nni à kpaaghà min ɓɔ lɛ: Ki ɓiì ɓaà lɛ, ɓumɓɛ ɓi tum a zi anɛ ɓɛ ram wɛ̀y ri ɓɛ ɓi tum a zi ambog, kìlɔ̀ŋ ki ki ram wɛ̀y ri kim̀bog; "
    },
    {
        "numVerset": "LUK.21.11",
        "verset": "ki ɓiì ɓaà lɛ rìfoo rìfoo zi i nyɛ̀ŋɗɛ̀n rììtèɗ, ɓìɓeɓtàg ɓi tiroɓ ɓi ri ɓiì ɓaà, rì zày, ɓɛ̀koŋnyoo ɓɛ ɓiɓan rì ɓyoo ɓifèèghrɛnà ɓi ɓiì rèsɛɛ ɓi ɗyoo. "
    },
    {
        "numVerset": "LUK.21.12",
        "verset": "Wɔ̀lɛ di ɓìɓan ɓiǹ ɓìcèm ɓi ka ghɛnɛn ɓi, ɓɛ ri mìni ɓiì ɓangii, ɓɛ ki mìni mɛ̀tɔɓ; ɓɛ ri mìni ɓiì faà rì ɓɛ̀rɛlì-asu ɓɛ ɓi naa yi bɔ̀ŋzɛ̀n lɛ ɓɛɛ yɔm̀ mìni, ɓɛ ki pìg mini ɓi naà-zày; ɓɛ ɓiì kɛ̀ɛ ri mìni a ɓɛ̀làmì rì a ɓɛ̀gɔmìnà ɓisu wɛ̀m. "
    },
    {
        "numVerset": "LUK.21.13",
        "verset": "Fɔlɔɔ a rì mìni ɓiì kìi lɛ, ɓi lom̀ kìtɛɛtɛn ɓi kìɓan kɛm̀. "
    },
    {
        "numVerset": "LUK.21.14",
        "verset": "Com ki ɓi foŋ̀ ɓi ǹto ki ri lɛ, kɛ̀ ɓi log ki fèfeegh lannɛ ɓì ɓiì yɔ̀mi, "
    },
    {
        "numVerset": "LUK.21.15",
        "verset": "ɓisuulɛ mɛ̀ɛmiɗ yɛɛ ri mìni ɓiì faà ǹkpaà rì ɗyomzɛ̀n, ɓi ɓi ri ɓiì yaàgh ɓɛ̀bènàbena ɓin, ɓɛ̀ kɛɛ̀ ghɛɛ̀di ŋwɔm. "
    },
    {
        "numVerset": "LUK.21.16",
        "verset": "Nsoò ɓɛ̀yalì ɓin, nsoò ɓɛ̀geni ɓin, nsoò boo yìn i mum, nsoò ɓɛ̀reŋkàŋ ɓin ɓɛ ri mìni ɓiì kàɓi, ɓɛ ki cuusi kigwey ki ɓi mìni. "
    },
    {
        "numVerset": "LUK.21.17",
        "verset": "Ɓum ɓɛ̀cèm ɓɛ ri mìni ɓiì ɓèèzɛɛ ɓisu wɛ̀m. "
    },
    {
        "numVerset": "LUK.21.18",
        "verset": "Kìɓan kifog, nsoò fyòŋ fi ɓi nto wu wààdɛŋ fyaa tàŋ ɓi. "
    },
    {
        "numVerset": "LUK.21.19",
        "verset": "Kìsììrì kin kɛɛ ri ɓiì kìi lɛ ɓi ghɛɓsi ɓyɛɓ ɓin."
    },
    {
        "numVerset": "LUK.21.20",
        "verset": "Yɛ̀ɛ ɓì rì ɓiì ghɛɛ di mɛ̀raŋ mɛ wɛ̀y maa kɔ̀mzɛn Yorisalɛm, ɓì ghɛ̀ɛ̀sɛɛ kì yiì lɛ, Yorisalɛm à yùu kìwààrɛɛ. "
    },
    {
        "numVerset": "LUK.21.21",
        "verset": "Fɔɔnnɛ ɓumɓɛ ɓɛ ri ɓiì ɓaà a Zyude, ɓɛ ghɛɛ̀sɛɛ kì ghɛŋii, ɓi dòn aɗyòò, ɓɛ̀roɓɛ ɓɛ ri ɓi bàn ɓi ɗùm, ɓɛ ghɛɛ̀sɛɛ kì kpaŋì, ɓɛ ɓi dɛm, ɓɛ̀ kɛɛ̀ ɗiŋi ti ɓi bàn. "
    },
    {
        "numVerset": "LUK.21.22",
        "verset": "Ɓisuulɛ mɛ̀ru mɛ̀n mɛ ɓiì ɓaà mɛ̀ru mɛ rɔ̀ŋɗɔ̀ŋ, mɛ ɓìɓan ɓìcèm ɓi ɓi ri ɓì kànɛn ɓi ghɛɛ̀sɛɛ kì kìlɛɛ. "
    },
    {
        "numVerset": "LUK.21.23",
        "verset": "Nyìighnyìg rì ɓɛ̀yiɓ ɓɛ mem, rì ɓɛ̀gɛɓyɛ̀y ɓɛ ɓi mɛ̀ru mɛ̀n, ɓisuulɛ nyìighnyìg ì ɓiì ɓaà lɛɛ̀gwey ɓi kìlɔ̀ŋ, fɔɔnnɛ bim inɛ Bɛ̀ll à rì kìlɔ̀ŋ ki rì yɔ̀ ì ri rèsɛ̀n. "
    },
    {
        "numVerset": "LUK.21.24",
        "verset": "Ɓɛ ri ɓɔ ɓiì cuusii ri gàfàg, ɓìlɔ̀ŋ ɓidɛŋ ɓi ɓangì ɓɔ ɓi rìkpàn, ɓumɓɛ ɓɛ yin Ɓɛ̀yudɛ̀n ɓɛ sasàɓ Yorisalɛm rì mɛ̀kòò, à kpaŋ yɛ̀ɛ cààmɛ̀n ki ɓum ɓɛ̀n ki ri ɓiì lèegh."
    },
    {
        "numVerset": "LUK.21.25",
        "verset": "Ɓìfèèghrɛnà ɓi ɓiì rèsɛɛ lɛ, rì ɓi kìsaa ki ŋwos, rì ɓi ŋwii, rì ɓi tyɔɛy; fɛ ɓi zi, coo-ris wu ri ɓiì kìi ɓilɔ̀ŋ di ɓi woogh, rìwɔ̀ɔ̀wɔ̀ɔ̀ ɗi riɓày à kìkòn, rì gom ì ɓìkus. "
    },
    {
        "numVerset": "LUK.21.26",
        "verset": "Ìris wu ɓiì wolì ɓum ɓɛdɛŋ ɓi rìɓoŋɓɔ̀ŋ ɗi kiɓan ki ki ri ɓiì kìlɛɛ fɛ ɓi ziinɛ, ɓisuulɛ mɛ̀tèɗ mɛ ɓi ɗyoo mɛ ɓiì nyɛ̀ŋɗɛɛ. "
    },
    {
        "numVerset": "LUK.21.27",
        "verset": "Fɔɔnnɛ ɓɛ ri min ɓiì ghɛɛ̀ Man à mum di à rìì ɓi kìkwìɗ, lɛ rì coo-tèɗ, rì coo rigwey. "
    },
    {
        "numVerset": "LUK.21.28",
        "verset": "Yɛ̀ɛ ɓìɓan ɓiǹ ɓi ɓiì tumɛɛ righɛɛ̀ghɛ̀nɛ̀n, rɛliina mɛ̀rɛy, ɓì pɛ̀sì mɛ̀to aɗyòò lɛ gòri yìn i tiì jàŋbog. "
    },
    {
        "numVerset": "LUK.21.29",
        "verset": "Fɔɔnnɛ Yeesus à tekà ɓɔ dàɗkì à kpaa lɛ: Fiɓiina lɛ rì fìgyee, rì ɓìte ɓimbog ɓìcèm. "
    },
    {
        "numVerset": "LUK.21.30",
        "verset": "I ɓì ghɛɛ di tyɛn ti tumɛɛ rìtɔɓ, ɓì yi lɔŋ lɛ kìlòm ki ti jàŋbog. "
    },
    {
        "numVerset": "LUK.21.31",
        "verset": "Fɔlɔɔ nnɛ, yɛ̀ɛ mìni girig ɓì rì ɓiì ghɛɛ̀ di ɓìɓan ɓiǹ ɓyɛɛ̀ kìikilɛ̀n, yiina lɛ kìlɔ̀ŋ ki Bɛ̀ll ki ti jàŋbog. "
    },
    {
        "numVerset": "LUK.21.32",
        "verset": "Ǹkalii mìni ɓi saaɗ lɛ, bɔ̀ɓ i ɓum ìnɛ yàa lèg ɓi bimiɗ di ɓìɓan ɓi ɓìcèm ɓi ka kilɛn ɓi. "
    },
    {
        "numVerset": "LUK.21.33",
        "verset": "Ɗyoo rì zi ɓi ri ɓiì lèegh, kìɓan kifog ɓìɓan ɓyɛm̀ ɓyaa lèg ɓi."
    },
    {
        "numVerset": "LUK.21.34",
        "verset": "Ɓì konàg rì mìniì ɓɔmiɗ, lɛ ɓìsɛ̀nɛ̀ rì ɓìzɛ̀ŋ ɓi mɛrɔ̀g rì rìcɛɛ̀cɛ̀ɛ̀rɛ̀n ɗi nɗem ɓyɛ̀ kɛɛ̀ fa mɛrem min ìɓwɛɗ; di ŋwos anɛ̀n à ri sìɗ mini ǹsìrɛn. "
    },
    {
        "numVerset": "LUK.21.35",
        "verset": "Ɓisuulɛ ŋwos anɛ̀n à ɓiì sììdii ɓum ɓɛ̀cèm ɓɛ ɓi ziinɛ yɛ̀ɛ dam ì ti ì sììdàg ɓìzɛn. "
    },
    {
        "numVerset": "LUK.21.36",
        "verset": "Fɔɔnnɛ kɔ̀riina cem, ɓì ki ɓɔ̀ɔɓɔŋzàg ɓyààmɛ̀n ɓìcèm, lɛ ɓi ɓa rì ìtèɗ wulɛ ɓi ceè ɓìɓan ɓi ɓi ri ɓiì kìlɛɛ, ɓì ki kpaŋ ɓi mis mɛ Man à mum mɛ̀rɛy."
    },
    {
        "numVerset": "LUK.21.37",
        "verset": "Yeesus à kìkìghà lɛ rì ŋwos à rèèrèsàg ɓum ɓìɓan ɓi naà-Bɛ̀ll, rì ìru, à kɛ̀n kì lalì ɓi dòn ì ɓɛ̀òlìvyee. "
    },
    {
        "numVerset": "LUK.21.38",
        "verset": "Nni ɓum ɓɛ̀cèm ɓɛ ɓi kìlɔ̀ŋ ɓɛ ǹti ɓɛ kɛngì nyi a nyòò rì sariwa, lɛ ɓɛɛ wowog ɓìɓan ɓi a kakàlìghà."
    },
    {
        "numVerset": "LUK.22.1",
        "verset": "Tìcàɓ ti ɓɛ ǹkìlàg bìrɛs, ɓɛ̀ kɛɛ̀ foŋ nwìɗ miì, tyɛɛ̀ ti ɓɛɛ̀ regi lɛ Paskà, ti kɛɛ̀kɛ̀ɛ̀ghày. "
    },
    {
        "numVerset": "LUK.22.2",
        "verset": "Ɓɛ̀pìrɛɛtìrɛ̀ ɓɛgwey, rì ɓɛ̀rèsàg-ɓìdɔ̀gsɛna ɓɛ kaakààghà bee inɛ ɓɛɛ wey Yeesus, kìɓan kifog ɓɛ rirìsìghà ɓum ɓɛ kilɔ̀ŋ."
    },
    {
        "numVerset": "LUK.22.3",
        "verset": "Satàn a ɗiŋìghà ɓi nɗem wu Zyudas ànɛ ɓɛ ndegì lɛ Iskariyot, à ɓaghà kìbog ki ɓi ɓɛ̀yilàg ǹtɛ̀ɗ rì ɓɛɓɛɛ̀. "
    },
    {
        "numVerset": "LUK.22.4",
        "verset": "Fɔɔnnɛ Zyudas à kɛ̀ngà kì wooghrɛɛ jɛ̀ɛ̀ rì ɓɛ̀pìrɛɛtìrɛ̀ ɓɛgwey, rì mɛ̀fòm mɛ ɓɛsujàà ɓɛ ɓɛ m̀bègì naà-Bɛ̀ll, ɓi-ghèy wu a fa ɓɔ Yeesus. "
    },
    {
        "numVerset": "LUK.22.5",
        "verset": "Ɓɛ̀roɓɛ̀n ɓɛ wokà kìrɔɔ, ɓɛ kag̀ lɛ ɓɛ ri nyi ɓiì faà mɔ̀ɔ̀ni. "
    },
    {
        "numVerset": "LUK.22.6",
        "verset": "Zyudas à gherɛ̀n, à tumɛ̀n rìkaa ɗi kirɔŋiɗ ki lɛ a fa ɓɔ Yeesus yɛ̀ɛ kìlɔ̀ŋ kɛ̀ kɛɛ̀ yi."
    },
    {
        "numVerset": "LUK.22.7",
        "verset": "Yɛ̀ɛ ŋwos a rikì ɗi bìrɛs ì kɛ̀ɛ̀ nwìɗ, ànɛ ɓɛ ghɛɛ̀sɛ̀ngà kì wolì jɔ̀ɔ̀ ì Paskà à kpagà, "
    },
    {
        "numVerset": "LUK.22.8",
        "verset": "Yeesus à romgà lɛ rì Pyɛɛri rì Zyaŋ à kpaa ɓɔ lɛ: Kɛ̀ɛna ɓìsi kì pègsɛɛ ɓiɗilàg ɓi Paskà. "
    },
    {
        "numVerset": "LUK.22.9",
        "verset": "Ɓɛ̀roɓɛ̀n ɓɛ tɔg nyi lɛ: Fe nnɛ u kɔ̀nkɔn lɛ ti pegsɛn ɓyɔ? "
    },
    {
        "numVerset": "LUK.22.10",
        "verset": "Yeesus à ɓàg ɓɔ lɛ: Ɓì yii! Yɛ̀ɛ ɓì ɓiì ɗiŋii ɓi bàn, ɓì rì ɓiì tuusɛɛ ri ŋwaàdɛŋ ɗi à tɛ̀tɛɛgh bèè i mɛ̀nig, nɔ̀ɔ̀tiina nyi a mɛɛ mɛ à rì miì ɓiì ɗiŋii, "
    },
    {
        "numVerset": "LUK.22.11",
        "verset": "ɓi kpaà ŋwaàmɛɛ lɛ, ǹɗèsàg lɛ: Ɓi kìden ki naa kibe nnɛ nyii ghɛɛ̀sɛɛ kì ɗiì Paskà rì ɓɛ̀yilàg ɓii? "
    },
    {
        "numVerset": "LUK.22.12",
        "verset": "Fɔɔnnɛ à rì mìni ɓiì rèsii coo kiden ki naa ɓi mɛɛ aɗyòò kì pègsɛn. Wɔɔ nnɛ ɓì rì ɓiì lamì ɓìɗilàg ɓi Paskà. "
    },
    {
        "numVerset": "LUK.22.13",
        "verset": "Nni ɓɛ̀-Pyɛɛri ɓɛ kɛngà, ɓɛ tanɛ̀n ɓìɓan ɓìcèm lɔŋ yɛ̀ɛ Yeesus à kpaaghà ɓɔ, ɓɛ ki lam ɓiɗilàg ɓi Paskà."
    },
    {
        "numVerset": "LUK.22.14",
        "verset": "Yɛ̀ɛ cààmɛ̀n ki riɗi ki kpagà, nni Yeesus à kɔ̀rìghà ɓi zi nɗaŋ ri ɓɛ̀yilàg ɓii lɛ ɓɛɛ ɗi. "
    },
    {
        "numVerset": "LUK.22.15",
        "verset": "Fɔɔnnɛ à kpaaghà ɓɔ lɛ: Ki mɓiisɛɛ mɛ̀ kì kɔ̀ni lɛ, ǹɗi Paskà ànɛ ǹɗaŋ ɗi mìni di ǹka wog ɓi rikɛŋ. "
    },
    {
        "numVerset": "LUK.22.16",
        "verset": "Lɛ̀, ǹkalii mìni lɛ, màa ɗi ti ɓi Paskà àdɛŋ à kpaŋ yɛ̀ɛ azi anɛ miì à kìlɛɛ gɛ ɓi kìlɔ̀ŋ ki Bɛ̀ll. "
    },
    {
        "numVerset": "LUK.22.17",
        "verset": "Nni à tekà ɓeŋ à mɛ̀rɔ̀g à fa Bɛ̀ll ɓìtògsɛ̀n, à kpaa lɛ: Terina ɓeŋ ànɛ ɓi ceesɛn nyi di ɓi sàsàg; "
    },
    {
        "numVerset": "LUK.22.18",
        "verset": "lɛ, ǹkalii mìni lɛ à tumɛ̀n gɛɛ̀nɛ, màa nɔti ɓi mɛrɔ̀g mɛ viìnyɛ̀ à kpaŋ yɛ̀ɛ kìlɔ̀ŋ ki Bɛ̀ll ki ri ɓiì yùu."
    },
    {
        "numVerset": "LUK.22.19",
        "verset": "Fɔɔnnɛ à tekà bìrɛs, à fa Bɛ̀ll ɓìtògsɛ̀n, à ɓɛg yɔ̀, à fa ɓɛ̀yilàg à kpaa lɛ: Nyoo yɛ̀m yɛ̀ɛ ri lɛ; yɛ̀ɛ ri ǹfayɛn ɓisu wìn, kìlaaghna kìɓan ki, ɓì yitàg mɛ̀. "
    },
    {
        "numVerset": "LUK.22.20",
        "verset": "Fɔlɔɔ nnɛ à tekà girig ɓeŋ, ajɛ̀m ì rìɗi, à fa ɓɔ a kpaa lɛ: Ɓeŋ ànɛ, à rì nyɔɔnyɔn à rìràrɛ̀n ɗi lɛ, rì Bɛ̀ll rì ɓum, ɓi bwaɓ yɛm̀ yi yi ɗyoŋi ɓisu wìn."
    },
    {
        "numVerset": "LUK.22.21",
        "verset": "Nni ɓì ghɛɛ! Ŋwaànɛ àa tɔ̀kɛɛ mɛ̀, a ɗiɗi fɛ ǹɗaŋ ri mɛ̀. "
    },
    {
        "numVerset": "LUK.22.22",
        "verset": "Man à mum à rì ɓiì wiì lɔŋ yɛ̀ɛ Bɛ̀ll à fèkà lɛ à ghɛ̀ɛ̀sɛɛ kì wiì, kìɓan kifog nyìighnyìg rì roànɛ à rì nyi ɓiì kàɓi. "
    },
    {
        "numVerset": "LUK.22.23",
        "verset": "Fɔɔnnɛ ɓɛ tumɛ̀ngà rìtɔɔ̀ghtɔ̀ɔ̀ghrɛ̀n wɔɔ ɓɔ rì ɓɔ lɛ, ghɛn anɛ ɓi nɗaŋ waa yɛɛ ri ɓiì kìi rikuu ɗi kiɓan yɛ̀ɛ ɗiǹ?"
    },
    {
        "numVerset": "LUK.22.24",
        "verset": "Nni ɓɛ̀yilàg ɓɛ ɓigtìghà ɓyoo nyoey lɛ ɓɛɛ yi ghɛn anɛ ɓi nɗaŋ waa nnɛ ɓɛ ghɛɛ̀sɛɛ kì ghɛɛ̀ yɛ̀ɛ ǹlàmì ɓɛ̀ro ɓɛm̀bog. "
    },
    {
        "numVerset": "LUK.22.25",
        "verset": "Fɔɔnnɛ Yeesus à kpaaghà ɓɔ lɛ: Mɛ̀fòm mɛ ɓi ɓìlɔ̀ŋ mɛ ti mɛ lamɓàg ɓyɔ mɛ ciɓtàg; ɓumɓɛ ɓɛɛ̀ tuturi ɓilɔ̀ŋ ɓɛɛ̀ɓɛ ɓìlɔ̀ŋ ɓiǹ ɓi ti ɓi kpaaghì lɛ ɓɛ ri ɓɛ̀roɓɛ ɓɛɛ̀ kìki ɓɔ kìrɔɔ. "
    },
    {
        "numVerset": "LUK.22.26",
        "verset": "Ki ghɛɛ̀sɛɛ ɓi ki ɓaà fɔlɔɔ ɓi nyìinyìm wìn, wɔ̀lɛ roànɛ à rì ɓiì ɓaà ǹɗɛlì-asù ɓi nyìinyìm wìn à ghɛ̀ɛ̀sɛɛ kì terɛɛ nyimìɗ yɛ̀ɛ ŋwɔɓti, ŋwaànɛ a làlàmì, à ɓa yɛ̀ɛ ǹkpàn a ɓɛ̀ro ɓɛm̀bog. "
    },
    {
        "numVerset": "LUK.22.27",
        "verset": "Rì ŋwaànɛ à kɔ̀kɔrii ɓi teɓèrè ɓi rìɗi ɗi ɓiɗilàg rì ŋwaànɛ a kààkaa nyi ɓìɗilàg, roàbe yɛɛ cee roàmbog? Mɛ̀ɛ ǹti nya lɛ roànɛ a ɗiɗi yɛɛ cee! Nni mɛ̀ ǹɗì min ɓi nyìinyìm wìn fɛlɛ yɛ̀ɛ ǹkìì-kìsay!"
    },
    {
        "numVerset": "LUK.22.28",
        "verset": "Mìni yɛɛ ri ɓɛ̀roɓɛ ɓɛ ǹsììrɛɛ lɛ ɓɛɛ nɔɔ̀ti mɛ̀ ɓi mɛ̀fèèghrɛn mɛ mɛ̀ɛ ǹtuutùlɛ̀n rì mɔ. "
    },
    {
        "numVerset": "LUK.22.29",
        "verset": "Fɛlɛ yɛ̀ɛ Tààta à faghà mɛ̀ rìlàmì ɗi kilɔ̀ŋ kii, fɔɔnnɛ mɛ̀ ǹfaa girig mìni ɗyɔ, "
    },
    {
        "numVerset": "LUK.22.30",
        "verset": "fɔlɔɔ nnɛ ɓì ɓiì kìi lɛ ɓì ɗi, ɓì ki nɔ ɓi kìkpanà kɛm̀ ɓi kìlɔ̀ŋ kɛm̀, ɓì ki kɔ̀ri ɓi mɛ̀kɔ̀ɔ̀ mɛ rilàmì, lɛ ɓi yɔm̀ mɛ̀pwìɗ ǹtɛ̀ɗ rì mɛɓɛɛ̀ mɛ a Isirayɛl."
    },
    {
        "numVerset": "LUK.22.31",
        "verset": "Simɔn! Simɔn! Satàn àa ntɔɔgh ìtèɗ wulɛ a fɛɓti mìni yɛ̀ɛ gèŋ, "
    },
    {
        "numVerset": "LUK.22.32",
        "verset": "wɔ̀lɛ mɛ̀ɛ m̀ɓɔ̀ŋzaagh Bɛ̀ll ɓisu wɔɔ lɛ rìgherɛ̀n ɗyɔɔ ɗyɛ̀ kɛɛ̀ fɔɛy, nni yɛ̀ɛ ù ri ɓa di ù mɛ sugtii tì a lɔ̀ŋkɛm̀, kìya lɛ ɓɛ̀goni ɓɛɛ siirɛn girig. "
    },
    {
        "numVerset": "LUK.22.33",
        "verset": "Pyɛɛri à kpaa nyi lɛ: Kan ǹɗì m̀pègsɛn lɛ, ǹkɛǹ naà-zày, ǹsoò lɛ ǹwu ǹɗaŋ ri wɔ̀. "
    },
    {
        "numVerset": "LUK.22.34",
        "verset": "Yeesus à ɓàg lɛ, Pyɛɛri, ǹkalii wɔ̀ lɛ, ǹlem à zag àa rɔŋ ɓi gɛɛ̀nɛ di ù ka ron ɓi lɛ, ù yii ɓi mɛ gɛ̀n yiraa."
    },
    {
        "numVerset": "LUK.22.35",
        "verset": "Nni Yeesus à kpaatìghà ɓɔ lɛ: Yɛ̀ɛ ǹɗomgà mìni, ǹkpaa lɛ kɛ̀ ɓi teɗ nsoò mɔ̀ɔ̀ni, nsoò ɓàm, nsoò gòò, com kidɛŋ ki kaarɛ̀ngà nya mìni? Ɓɛ ɓaàg nyi lɛ: Èe èe. "
    },
    {
        "numVerset": "LUK.22.36",
        "verset": "Fɔɔnnɛ à kpaaghà min ɓɔ lɛ: Ɓi cààmɛ̀n ki nnɛ ŋwaànɛ à rì rì mɔ̀ɔ̀ni à ghɛ̀ɛ̀sɛɛ mɔ kì terì, nsoò ŋwaànɛ à rì rì ɓàm à teɗ, ŋwaànɛ à rì kɛ̀ɛ̀ gàfàg, à kàɓ kìlàà kii lɛ, a laàghrɛn yɔ̀. "
    },
    {
        "numVerset": "LUK.22.37",
        "verset": "Lɛ ǹkalii mìni lɛ, jɛ̀ɛ̀ ìnɛ ì rì ǹkànɛn lɛ: Ɓɛ fogà nyi ɓi bàlì ì ɓɛ̀zyaàzyaa, ì ghɛ̀ɛ̀sɛɛ kì ghɛnɛɛ ɓi mɛ̀, ɓisuulɛ, com kìcèm ki ɓɛ kangà ɓisu wɛ̀m, ki ri ɓiì kìlɛɛ. "
    },
    {
        "numVerset": "LUK.22.38",
        "verset": "Nni ɓɛ̀yilàg ɓɛ kpaaghà nyi lɛ: Gàfàg yɛɛ̀yi lɛ, yiɓɛɛ̀, nyii ɓaàg ɓɔ lɛ, lèg ànɛn à ghɛ̀ɛ̀sɛɛ."
    },
    {
        "numVerset": "LUK.22.39",
        "verset": "Yɛ̀ɛ Yeesus à kpagày ɓi dan, nni à ɓɔkà ɓi dòn ì ɓɛ̀òlìvyee lɔŋ yɛ̀ɛ àa nti à kìlàg, ɓɛ̀yilàg ɓii ɓɛ nɔɔ̀tì nyi."
    },
    {
        "numVerset": "LUK.22.40",
        "verset": "Yɛ̀ɛ à kpagà wɔɔ, nni à kpaaghà ɓɛ̀yilàg lɛ: Ɓɔ̀ŋziina Bɛ̀ll lɛ, kɛ̀ ɓi tanɛn ri mɛ̀fèèghrɛn. "
    },
    {
        "numVerset": "LUK.22.41",
        "verset": "Nni à ràɓsɛ̀ngà ɓɔ lèg àdɛŋ, yɛ̀ɛ jàŋ inɛ gɔ̀g ì rì lɛ ì kpì di ɓɛ lɔɔ̀ yɔ̀, à ɓag mɛ̀ɗu ɓi zi, à ɓɔ̀ŋzàg Bɛ̀ll, "
    },
    {
        "numVerset": "LUK.22.42",
        "verset": "à kpaa lɛ: Tààta i ki kɔni wɔ̀, kìya lɛ ɓeŋ ànɛ a raɓsɛn mɛ̀, nni àa rìkɔ̀n ɗyɛm̀ ɗyɛɛ ghɛɛ̀sɛɛ kì kìlɛɛ, lɔŋ ɗinkɔ̀ɔ̀. "
    },
    {
        "numVerset": "LUK.22.43",
        "verset": "Fɔɔnnɛ ŋwaà-fìtom à rèsɛ̀ngày nyi ɓi ɗyoo lɛ a fa nyi ìtèɗ. "
    },
    {
        "numVerset": "LUK.22.44",
        "verset": "Yɛ̀ɛ ìris wu ɓangà Yeesus, fɔɔnnɛ à sììrɛ̀ngà lɔŋ ɓi bɔ̀ŋzɛ̀n, kìɗìg kii ki ɓa lɔŋ yɛ̀ɛ ɓɛ̀jɛɛ ɓɛ bwaɓ ɓɛɛ yɔɔyɔɔ ɓi zi. "
    },
    {
        "numVerset": "LUK.22.45",
        "verset": "Yɛ̀ɛ à lègsìghà bɔ̀ŋzɛ̀n, à pɛ̀sɛ̀n aɗyòò, à sugtìì jàŋ inɛ ɓɛ̀yilàg ɓɛ ɓaghà, à tanɛ̀n ɓɔ di ɓɛ mɛ cuu tilo, lɛ ɓɛ ɓaghà rì ǹɗemi-kɛŋɛn. "
    },
    {
        "numVerset": "LUK.22.46",
        "verset": "À kpaa ɓɔ lɛ. Ɓi lalay lɛ la? Pɛ̀sɛɛna aɗyòò, ɓi ɓɔŋzi Bɛ̀ll di kɛ̀ ɓi kpì ɓi mɛ̀fèèghrɛn."
    },
    {
        "numVerset": "LUK.22.47",
        "verset": "Yeesus à kaka à kpaakpàà fɔlɔɔ, nni coo kituu ki ɓum ki yughày, kìbog ki ɓi ɓɛ̀yilàg ɓii ntɛ̀ɗ rì ɓɛɓɛɛ̀ ɗii lɛ Zyudas kɛɛ syogày bee. À tyòŋdɛ̀ngà Yeesus a nyoo lɛ a lɔɛɗ nyi. "
    },
    {
        "numVerset": "LUK.22.48",
        "verset": "Nni Yeesus à kpaaghà nyi lɛ: I ù ti lɛ u kaɓ Man à mum, ù ka lɔɛ̀ɗ nyi, wa? "
    },
    {
        "numVerset": "LUK.22.49",
        "verset": "Yɛ̀ɛ ɓumɓɛ Yeesus à ɓaghà rì ɓɔ ɓɛ ghɛngà kìɓan kiǹ, nni ɓɛ tɔkà nyi lɛ: Kan ti teɗ gàfàg yis lɛ ti ki rìbaŋì? "
    },
    {
        "numVerset": "LUK.22.50",
        "verset": "Fɔɔnnɛ kìbog ki ɓi ɓɔ ki ɓokà ǹkìì-kìsay a pìrɛɛtìrɛ̀ àgwey, ki syaŋ nyi ìreè wu weèlem. "
    },
    {
        "numVerset": "LUK.22.51",
        "verset": "Wɔ̀lɛ Yeesus à kpaa lɛ: Càrina, lèg ànɛn à ghɛ̀ɛ̀sɛɛ; fɔɔnnɛ à kòmgà ìreè wu ŋwaànɛ̀n à wɔ̀ɔ̀zì nyi."
    },
    {
        "numVerset": "LUK.22.52",
        "verset": "Nni Yeesus à kpaaghà ɓɛ̀pìrɛɛtìrɛ̀ ɓɛgwey rì ǹkɔ̀mɛ̀n ɓɛ̀sujàà ɓɛ ɓi naà-Bɛ̀ll rì ɓɛ̀sɛ̀ɛ̀mɛn ɓɛ ɓɛ yughày lɛ ɓɛɛ ɓan nyi lɛ: Ɓì ghɛɛ mɛ̀ lɛ ǹɗì zyaàzyaa nni ɓì yùu yì lɛ rì gàfàg rì ɓìgeŋ lɛ ɓi ɓaǹ mɛ̀? "
    },
    {
        "numVerset": "LUK.22.53",
        "verset": "Rì mɛ̀ rì mìni tìi nɗì lɔŋ ɓi naà-Bɛ̀ll ɓɛ̀ŋwos ɓɛ̀cèm, kɛ̀ ɓi ki ɓaǹ mɛ. Wɔ̀lɛ cààmɛ̀n kin kɛɛ ti lɛ, ki lɛ ìtèɗ wu birìm wɛɛ resɛ̀n."
    },
    {
        "numVerset": "LUK.22.54",
        "verset": "Yɛ̀ɛ ɓɛ ɓangà Yeesus, ɓɛ teɗ nyi ɓɛ kɛǹ ɗì nyi a mɛɛ mɛ nkɔ̀mɛ̀n-ɓɛ̀pìrɛɛtìrɛ̀ ɓɛgwey, Pyɛɛri à nɔ̀ɔ̀nɔ̀ɔ̀tìghày ɓɔ ajɛ̀m fìràɓ."
    },
    {
        "numVerset": "LUK.22.55",
        "verset": "Ɓɛ ghɛŋzɛ̀ngà ɗuu ɓi nyìinyìm à ǹlɛmɓòg, nni Pyɛɛri à kɛ̀ngà kì sɔ̀lɛɛ ɓi nyìinyìm à ɓumɓɛ ɓɛ kɔmzɛ̀ngà ɗuu. "
    },
    {
        "numVerset": "LUK.22.56",
        "verset": "Fɔɔnnɛ giɓ adɛŋ ànɛ à ɓaghà ǹkìì-kìsay a ghɛngà nyi ǹkɔ̀kɔriyɛn a ɗuu, à konàg nyi kì fiɓii, à kpaa lɛ: Ŋwaànɛ àa nɗì girig ǹɗaŋ ɗi Yeesus. "
    },
    {
        "numVerset": "LUK.22.57",
        "verset": "Wɔ̀lɛ Pyɛɛri à rongà kìɓan kiǹ, à kpaa lɛ: Giɓ anɛ! Ǹ-yii ɓi ŋwaànɛ u kpaakpaa anɛ̀n. "
    },
    {
        "numVerset": "LUK.22.58",
        "verset": "Yɛ̀ɛ maa cààmɛ̀n, à ghaghìghà ŋwaàdɛŋ à ghɛɛ̀dì Pyɛɛri, à kpaa lɛ: Ù rì girig kìbog ki ɓi ɓumɓɛ. Pyɛɛri à ɓàg lɛ: Ǹ-yin ŋwaànɛ ɓi nɗaŋ waa. "
    },
    {
        "numVerset": "LUK.22.59",
        "verset": "Ki finɛ̀ngà tì fɛlɛ yɛ̀ɛ bimiɗ à hawò, nni ŋwaàdɛŋ à sììrɛ̀ngà tì lɔŋ ɓi jɛ̀ɛ̀ ìnɛn, lɛ: Ki ri saaɗ lɛ ŋwaànɛ àa nɗì girig ǹɗaŋ ɗi Yeesus, ɓisuulɛ à rì ŋwaànɛ a Galile. "
    },
    {
        "numVerset": "LUK.22.60",
        "verset": "Nni Pyɛɛri à ɓàkà ŋwaànɛ̀n lɛ: Mɛ̀ ǹ-yii ɓi com ki u kɔ̀nkɔn kiǹ lɛ u kpaà. Yɛ̀ɛ nyii ɓaghà di a ka tòtog a ŋwɔm, ǹlem à zag à ghàs kì rɔŋì. "
    },
    {
        "numVerset": "LUK.22.61",
        "verset": "Kan Yeesus à lɔ̀ɔ̀ghrɛ̀ngày à pɛɓsɛ̀n Pyɛɛri Fɔɔnnɛ Pyɛɛri à yitìghà jɛ̀ɛ̀ ìnɛ Kan Yeesus à kpaaghà nyi lɛ: Ǹlem à zag a rì ɓiì rɔŋì gɛɛ̀nɛ di ù mɛ roòzɛn mɛ gɛ̀n yiraa. "
    },
    {
        "numVerset": "LUK.22.62",
        "verset": "Fɔɔnnɛ Pyɛɛri à kpagà ɓi dan, à rèn à sìgtàg. "
    },
    {
        "numVerset": "LUK.22.63",
        "verset": "Ɓumɓɛ ɓɛ ɓeŋɓèŋgà Yeesus ɓɛ feèfèngàkà nyi di ɓɛɛ̀ ɓooɓokì nyi. "
    },
    {
        "numVerset": "LUK.22.64",
        "verset": "Ɓɛ lɔkà nyi kìlàà ɓi mis ɓɛ tɔg nyi lɛ: Rèmi ŋwaànɛ à ɓoogh wɔ̀. "
    },
    {
        "numVerset": "LUK.22.65",
        "verset": "Ɓɛ sɛmgàkà tì nyi tìsɛm tidɛŋ lɛɛ̀gwey."
    },
    {
        "numVerset": "LUK.22.66",
        "verset": "Yɛ̀ɛ duri i tangà, rìghàdà ɗi ɓɛ̀sɛ̀ɛ̀mɛn ɓɛ Ɓɛ̀yudɛ̀n, rì ɓɛ̀pìrɛɛtìrɛ̀ ɓɛgwey, rì ɓɛ̀rèsàg-ɓìdɔ̀gsɛna, ɗi taŋzɛ̀ngà ɓɛ tɔg lɛ ɓɛɛ kɛǹ ɗì Yeesus a Sànèdìrɛŋ wàà. "
    },
    {
        "numVerset": "LUK.22.67",
        "verset": "Ɓɛ tɔg nyi lɛ: Kali ɓìsi ǹkòo ù rì Mèsii! Yeesus à ɓàg ɓɔ lɛ: Nsoò màa kpaa mìni, ɓyàa gherɛn ɓi. "
    },
    {
        "numVerset": "LUK.22.68",
        "verset": "I ǹki tɔɔgh mìni ǹtɔɔ̀tɔɔgh, ɓyàa ɓàg ɓi. "
    },
    {
        "numVerset": "LUK.22.69",
        "verset": "À tumɛ̀n ɓi gɛɛ̀nɛ, Man à mum à rì ɓiì kɔ̀rii ɓi weèlem à Bɛ̀ll à ìtèɗ wucèm. "
    },
    {
        "numVerset": "LUK.22.70",
        "verset": "Nni ɓɔɔ̀cèm ɓɛ tɔkà lɛ: Yɛɛ lɔɔ lɛ ù rì Man à Bɛ̀ll wa? Yeesus à ɓàg ɓɔ lɛ: Ɓì kpaa miì, ǹɗì Man à Bɛ̀ll. "
    },
    {
        "numVerset": "LUK.22.71",
        "verset": "Fɔɔnnɛ ɓɛ kpaaghà min lɛ: Tì rì ɓiì kaatii ti ɓɛ̀wusìnɛ̀ɗ ɓɛdɛŋ lɛ cɛ! Ɓìsiì ɓɔmiɗ, tì woogh ɓìtòkì ɓii."
    },
    {
        "numVerset": "LUK.23.1",
        "verset": "Nni ɓɛ ruɓkà ɓɛ̀sɛ̀ɛ̀ ɓɛ̀cèm lɛ bùɓ, ɓɛ kɛǹ rì Yeesus yɛ̀ɛ Pilat. "
    },
    {
        "numVerset": "LUK.23.2",
        "verset": "Wɔɔ nnɛ ɓɛ sɔmɛ̀ngà nyi, ɓɛ kpaa lɛ: Tìi ǹsììdii ŋwaaànɛ di a tootoòsì ɓumɓɛ ɓi kìlɔ̀ŋ kis lɛ, ɓɛ̀ kɛɛ̀ wog com ki ɓɛ̀làmì ɓɛɛ̀ kpaakpàà, à règ lɛ ɓɛ̀ kɛɛ̀ peeti làmpoŋ̀ à Kaaza, à ki reŋɗɛn nyimiɗ lɛ Kiris, yɛ̀ɛ lɔɔ lɛ rìfòm. "
    },
    {
        "numVerset": "LUK.23.3",
        "verset": "Fɔɔnnɛ Pilat à tɔkà nyi ǹtɔɔ̀tɔɔgh lɛ: Ù rì nya rìfòm ɗi udɛ̀n? Yeesus à ɓàg lɛ: Wàa kpaà."
    },
    {
        "numVerset": "LUK.23.4",
        "verset": "Nni Pilat à kpaaghà ɓɛ̀pìrɛɛtìrɛ̀ ɓɛgwey lɛ: Ǹghɛɛ ɓi kiɓan ki ɓeɓtɛn ki ŋwaànɛ à kìi. "
    },
    {
        "numVerset": "LUK.23.5",
        "verset": "Wɔ̀lɛ ɓɔɔ siìrɛ̀ngà lɔŋ ɓi rìkpaakpàà lɛ, àa ntoosii ɓumɓɛ ɓi kìlɔ̀ŋ lɛ ɓɛɛ ɓa rì ǹtoòtèɗ, ɓi rìrèsàg ɗi a fafa ɓɔ; à tumɛ̀ngà com kìn a Galile, à renì ziì Zyude bimiɗ, à yù fɛ kì kpaŋì."
    },
    {
        "numVerset": "LUK.23.6",
        "verset": "Yɛ̀ɛ Pilat à wokà fɔlɔɔ, nni à tɔkà lɛ a yi ǹkòo Yeesus à rì ŋwaànɛ a Galile. "
    },
    {
        "numVerset": "LUK.23.7",
        "verset": "Nni yɛ̀ɛ à wokà lɛ Yeesus à rì ŋwaànɛ ɓi kìden ki zi ki Eroodɛ à làmii, fɔɔnnɛ à pɛ̀ɛ̀zìghà nyi kìromì yɛ̀ɛ Eroodɛ; lɛ Eroodɛ, à ɓaghà girig a Yorisalɛm ɓi mɛ̀ru mɛ̀n."
    },
    {
        "numVerset": "LUK.23.8",
        "verset": "Yɛ̀ɛ Eroodɛ à ghɛngà Yeesus, à wog kìrɔɔ lɛɛ̀gwey ɓisuulɛ, ki ɓaghà di kaa finɛn lɛɛ̀gwey yɛ̀ɛ à wowòkà Yeesus ɓi rìkem, à ki kɔ̀nkɔn lɛ di àa ghɛɛ nyi. À fèfèkà lɛ à ɓiì ghɛɛ̀ di Yeesus à kìi dàm ìdɛŋ. "
    },
    {
        "numVerset": "LUK.23.9",
        "verset": "Fɔɔnnɛ à tɔkàkà nyi mɛ̀tɔɔ̀ghtɔɔgh à finɛ̀n, wɔ̀lɛ Yeesus kɛ̀ɛ ɓàg nyi. "
    },
    {
        "numVerset": "LUK.23.10",
        "verset": "Ɓɛ̀pìrɛɛtìrɛ̀ ɓɛgwey rì ɓɛ̀rèsàg-ɓìdɔ̀gsɛna ɓɛ ɓaghà wɔɔ, ɓɛ kpaakpàà ɓìɓeɓtàg ɓi ɓiɓan di ɓɛɛ̀ ràraɗ ɗi nyi. "
    },
    {
        "numVerset": "LUK.23.11",
        "verset": "Fɔɔnnɛ Eroodɛ rì ɓɛ̀sujàà ɓii ɓɛ sɛɛtìghà Yeesus, ɓɛ ki sɛmgi nyi, ɓɛ waasì nyi kìlàà ki lònlomɛn, ɓɛ pɛɛ̀zì nyi kì romì yɛ̀ɛ Pilat. "
    },
    {
        "numVerset": "LUK.23.12",
        "verset": "Ŋwos àǹcèm ànɛn innɛ Eroodɛ rì Pilat ɓɛ ɗiŋìghà rìghan, kɔlɛ ɓɛ ɓaghà ɓi bènà abɛ̀y."
    },
    {
        "numVerset": "LUK.23.13",
        "verset": "Nni Pilat à regàkà lɛ rì ɓɛ̀pìrɛɛtìrɛ̀ ɓɛgwey rì mɛ̀fòm, rì ɓum ɓɛ kilɔ̀ŋ. "
    },
    {
        "numVerset": "LUK.23.14",
        "verset": "À kpaa ɓɔ lɛ: Ɓyàa yùu mɛ̀ rì ŋwaànɛ rì ǹkpaà lɛ a tootoòsì ɓum ɓɛ kilɔ̀ŋ lɛ ɓɛ̀ kɛɛ̀ wog rilàmì. Nni màa tɔkii nyi mɛ̀tɔɔ̀ghtɔɔgh ɓi mis min, kɛ̀ɛ ǹghɛn nsoò kìɓan kifog ki à kìi ɓi mɛ̀to mɛ ɓiɓan mɛ ɓyàa sɔmɛɛ nyi miì. "
    },
    {
        "numVerset": "LUK.23.15",
        "verset": "Nsoò Eroodɛ àa ghɛɛ ɓi com ki ŋwaànɛ à kìi, fɔɔnnɛ àa pɛ̀ɛ̀zii yì nyi kì romìì. Nni ŋwaànɛ à kìi ɓi kiɓan ki ki ri lɛ ɓɛ wey nyi miì. "
    },
    {
        "numVerset": "LUK.23.16",
        "verset": "Fɔɔnnɛ ǹɗì ɓiì reɓsii lɛ ɓɛɛ ɓog nyi kìtòn, di ncaɗ nyi."
    },
    {
        "numVerset": "LUK.23.17",
        "verset": "Ɓi tìcàɓ ti Paskà tìcèm, à ghɛ̀ɛ̀sɛ̀ngà ɓɔ kì càri kìmbùŋ kìfog."
    },
    {
        "numVerset": "LUK.23.18",
        "verset": "Nni ɓɛ̀sɛ̀ɛ̀ ɓɛ̀cèm ɓɛ kpaaghà jɛ̀ɛ̀ aɗyòò lɛ, wola ŋwaànɛ, u caɗ ɓìsi Ɓaraɓas. "
    },
    {
        "numVerset": "LUK.23.19",
        "verset": "Ɓɛ fogà Ɓaraɓas àncèm ɓi naà-zày ɓi kìɓan ki wɛ̀y wu wu ɗuurɛ̀ngà lɛ, rì ɓum ɓɛ kilɔ̀ŋ rì gɔmìnà ɓi bàn ìnɛ̀n, rì tì lɛ à wolà mum. "
    },
    {
        "numVerset": "LUK.23.20",
        "verset": "Nni Pilat à ɓììtìghà ɓɔ kì kpaà lɛ a kɔ̀nkɔn lɛ, a caɗ Yeesus. "
    },
    {
        "numVerset": "LUK.23.21",
        "verset": "Kìɓan kifog ɓɔɔ kakàlì lɔŋ jɛ̀ɛ̀ aɗyòò lɛ: Kpana nyi ɓi kɔrɔs. "
    },
    {
        "numVerset": "LUK.23.22",
        "verset": "Fɔɔnnɛ à tɔgtìghà ɓɔ ɓi gɛ̀n i kìraa lɛ: Kìɓeɓtàg ki kiɓan aɗi kɛɛ̀ki ŋwaànɛ à kìi? Lɛ mɛ̀ ǹghɛɛ ɓi kiɓan ki à kìi ki ki ri lɛ ɓɛ wey nyi miì, ǹɗì ɓiì tɔɔ̀gh lɛ ɓɛɛ ɓog nyi ɓi kìtòn, fɔɔnnɛ ǹcàɗ min nyi. "
    },
    {
        "numVerset": "LUK.23.23",
        "verset": "Wɔ̀lɛ ɓɔɔ tɔtɔ̀kà lɔŋ jɛ̀ɛ̀ aɗyòò kɛ̀ɛ̀ rìfɔɛy lɛ ɓɛɛ kpan Yeesus ɓi kɔrɔs. Fɔɔnnɛ kìyoòyòò kaa kiǹ kɛɛ ki wonìghà. "
    },
    {
        "numVerset": "LUK.23.24",
        "verset": "Nni Pilat à rengà lɛ à rì ɓiì kìi com ki ɓɛ tɔkà nyi lɛ a ki. "
    },
    {
        "numVerset": "LUK.23.25",
        "verset": "Fɔɔnnɛ à càɗkà ŋwaànɛ à ɓaghà ɓi naà-zày ɓisuu kiɓan ki wɛ̀y, rì ki lɛ à wolà mum, lɛ nyi nnɛ ɓɛ tɔkà lɛ ɓɛɛ caɗ; wɔ̀lɛ à fa ɓɔ Yeesus lɛ ɓɛɛ ki rì nyi yɛ̀ɛ ɓɛ kɔnì."
    },
    {
        "numVerset": "LUK.23.26",
        "verset": "Yɛ̀ɛ ɓɛ kɛnkɛ̀ngà rì Yeesus, nni ɓɛ ɓangà ŋwaàdɛŋ ànɛ a Sirɛn ɗii lɛ Simɔn di a susug yi a dɛm, ɓɛ tɛgsì nyi kɔrɔs lɛ a nɔɔ̀nɔ̀ɔ̀tì Yeesus rì nyi ajɛ̀m. "
    },
    {
        "numVerset": "LUK.23.27",
        "verset": "Kìtuu ki ɓum ɓɛ kilɔ̀ŋ rì ɓɛ̀yiɓ ɓɛ nɔɔ̀nɔ̀ɔ̀tìghà Yeesus ajɛ̀m; ɓɛ̀yiɓ ɓɛǹ ɓɛ kukwìɗ ɓyàg di ɓɛɛ̀ lenlem nyi. "
    },
    {
        "numVerset": "LUK.23.28",
        "verset": "Fɔɔnnɛ Yeesus à lɔ̀ɔ̀ghrɛ̀ngà a ɓɛ̀yiɓ ɓɛǹ, à kpaa lɛ: Mìni ɓɛ̀gɔ̀n ɓɛ Yorisalɛm, kɛ̀ ɓi rènɗen mɛ, rènina mìniì ɓɔmiɗ, rì ɓɔn ɓin. "
    },
    {
        "numVerset": "LUK.23.29",
        "verset": "Ɓisuulɛ, mɛ̀ru mɛdɛŋ mɛ ɓiì ɓaà, mɛɛ̀mɛ ɓum ɓɛ ɓiì kpaakpaa lɛ: Mààgh rì ɓɛ̀nɔ̀nɔg, mààgh rì ɓɛ̀yiɓ ɓɛ ɓɛ ka yalà ɓi, rì ɓɛ ɓɛ ka nyɔŋzìghà ɓi man. "
    },
    {
        "numVerset": "LUK.23.30",
        "verset": "Ɓi cààmɛ̀n kiǹ innɛ ɓum ɓɛ tumɛɛ gɛ rìkpaakpàà ɗi dòn lɛ, dòn yi kpìina ɓìsi ɓi nyòò! Ɓɛ ki kpaakpaa ɓikèekèy lɛ sigtɛɛna ɓìsi. "
    },
    {
        "numVerset": "LUK.23.31",
        "verset": "Ɓisuulɛ, i ɓɛ mɛ kì kite ki cem fɛlɛ, ki kiloŋ ki ɓa min la ɓaà?"
    },
    {
        "numVerset": "LUK.23.32",
        "verset": "Ɓɛ kɛnkɛ̀ngà girig rì ɓɛ̀zyaàzyaa ɓɛdɛŋ ɓɛɓɛɛ̀, lɛ ɓɛɛ wey ɓɔ ǹɗaŋ ri Yeesus."
    },
    {
        "numVerset": "LUK.23.33",
        "verset": "Yɛ̀ɛ ɓɛ kpagà ɓi jàŋ inɛ ɓɛɛ̀ regi lɛ kìtɛtɛg ki nto, ɓɛ kpan lɛ rì Yeesus rì ɓɛ̀zyaàzyaa ɓɛ kiɓɛ̀ɛ̀ wɔɔ; ɓɛ ki lɛ roànɛ nyi ɓi weèlem, roàmbog ɓi kìmɛŋ. "
    },
    {
        "numVerset": "LUK.23.34",
        "verset": "Yeesus à kpaa lɛ: Tààta cenɛn ɓɔ, lɛ ɓɛ yii ɓi com ki ɓɛɛ̀ kìkì. Fɔɔnnɛ ɓɛ pikà ǹtɔ̀ŋ ɓi rìkàɓɓɛ̀n ɗi ɓilàà ɓi Yeesus. "
    },
    {
        "numVerset": "LUK.23.35",
        "verset": "Ɓum ɓɛ kilɔ̀ŋ ɓɛ ɓaghà wɔɔ, ɓɛ seesèè. Mɛ̀fòm mɛ Ɓɛ̀yudɛ̀n mɔɔ wɔwɔ̀là Yeesus, di mɛɛ̀ kpaakpaa lɛ: Àa nghɛɛ̀ghɛ̀ɓsì ɓum ɓɛdɛŋ, nni a ghɛɓsi min nyimiɗ i à rì Kiris ànɛ Bɛ̀ll à ɓɔ̀ngà. "
    },
    {
        "numVerset": "LUK.23.36",
        "verset": "Ɓɛ̀sujàà ɓɛ tyɛɛ̀tɛ̀ngày lɛ ɓɛɛ fengi nyi, ɓɛ ki fa nyi ɓìkpaakpam ɓi mɛrɔ̀g, "
    },
    {
        "numVerset": "LUK.23.37",
        "verset": "di ɓɛɛ̀ kpaakpaa lɛ: I ù yii lɛ ù rì rìfòm ɗi Ɓɛ̀yudɛ̀n, ghɛɓsi wɛ̀ɛmìɗ. "
    },
    {
        "numVerset": "LUK.23.38",
        "verset": "Ki ɓaghà kì kànɛn Yeesus a nto lɛ: Roànɛ à rì rìfòm ɗi Ɓɛ̀yudɛ̀n."
    },
    {
        "numVerset": "LUK.23.39",
        "verset": "Fɔɔnnɛ kìbog ki ɓi ɓɛ̀zyaàzyaa ɓɛ ɓɛ ɓaghà ɓɛ̀ kpanɛn ɓi kɔrɔs ki sɛɛ̀sɛ̀mgàkà nyi di kɛɛ̀ kpaakpaa lɛ: Mɛ̀ɛ nti wɔ̀ yɛ̀ɛ ri Kiris? Nni ghɛɓsi min wɛ̀ɛmìɗ, u ki ghɛɓsi girig ɓìsi. "
    },
    {
        "numVerset": "LUK.23.40",
        "verset": "Fɔɔnnɛ geni àmbog à kpɔmdɛ̀ngà nyi, à kpaa nyi lɛ: Wɔ̀ɔ̀ risii ɓi Bɛ̀ll, wàànɛ ɓɛ faa rìkuu ɗi pɔnɔsì rìfog ɗì nyi? "
    },
    {
        "numVerset": "LUK.23.41",
        "verset": "Ɓi ɓɛg, wìs ǹtɔɓ wis wu wooghrɛɛ lɛ saaɗ, ɓisuulɛ, tì teri mɛ̀lèɓ mɛ mɛ ghɛɛ̀sɛɛ rì mɛ̀kìkìì mis, wɔ̀lɛ ŋwaànɛ, àa nkìi ɓi kiɓan ki ɓeɓtɛn. "
    },
    {
        "numVerset": "LUK.23.42",
        "verset": "Fɔɔnnɛ à kpaaghà Yeesus lɛ: Yeesus ù yitì mɛ̀ yɛ̀ɛ ù biì yùu yi ɓi kìlàmì kɔɔ. "
    },
    {
        "numVerset": "LUK.23.43",
        "verset": "Nni Yeesus à ɓàkà ŋwaànɛ̀n lɛ: Ǹkalii wɔ̀ ɓi saaɗ lɛ, lɔŋ ɓi gɛɛ̀nɛ, rì mɛ̀ rì wɔ̀ tì ɓiì kpaŋì a pàràɗis."
    },
    {
        "numVerset": "LUK.23.44",
        "verset": "Ki ɓaghà di ki ti nunùg toroɓ, nni ɓirìm ì kpìghà ɓi zi bimiɗ à kpaŋ mɛ̀kɛ̀ɛ̀ mɛraa à ŋwos nkɛ̀nɛn. "
    },
    {
        "numVerset": "LUK.23.45",
        "verset": "Fɔɔnnɛ ŋwos a ɗimìghà, coo kilàà ki ki ɓaghà ɓi naà-Bɛ̀ll ki lanì ɓi nyìinyìm. "
    },
    {
        "numVerset": "LUK.23.46",
        "verset": "Nni Yeesus à nyàmgà jɛ̀ɛ̀ aɗyòò lɛ: Tààta m̀pɛ̀ɛ̀zii ǹghay wɛ̀m ɓi ɓyàg ɓyɔɔ. Lɔŋ yɛ̀ɛ à kpaaghà fɔlɔɔ, à ghaàgh kì maasii. "
    },
    {
        "numVerset": "LUK.23.47",
        "verset": "Yɛ̀ɛ ǹkɔ̀mɛ̀n-ɓɛ̀sujàà à ghɛngà com ki ki kilɛ̀ngà kiǹ, nni à faghà Bɛ̀ll rìkem, à kpaa lɛ: Ŋwaànɛ àa nɗì lɔŋ saaɗ à mum a tààkaà."
    },
    {
        "numVerset": "LUK.23.48",
        "verset": "Gɛ mum ànɛ à taŋzɛ̀ngà lɛ a ghɛǹ kìɓan kiǹ, à ɓaghà lɛ, à mɛ ghɛn com kìcèm ki ki kilɛ̀ngà, ɓum ɓɛ sukì di ɓɛɛ̀ kùkwiɗ ɓyàg. "
    },
    {
        "numVerset": "LUK.23.49",
        "verset": "Mɛ̀ghan mɛ Yeesus mɛ̀cèm, rì ɓɛ̀yiɓ ɓɛ ɓɛ kɛɛ̀kɛ̀ɛ̀ghà rì nyi, à tumɛ̀n a Galile, ɓɛ rɛlìghày fìràɓ ɓɛ seesèè com ki ki kiìkìlɛ̀ngà."
    },
    {
        "numVerset": "LUK.23.50",
        "verset": "Ŋwaàdɛŋ ànɛ ɓi ntaŋzɛn wu rilàmì, wu Ɓɛ̀yudɛ̀n ɗii lɛ Yoosɛɓ, à ɓaghà rì syeesyee à ǹɗem, à ki ɓa ŋwaà saaɗ. "
    },
    {
        "numVerset": "LUK.23.51",
        "verset": "Nyii tekà ɓi gàɓ ɓi rìren ɗi ɓɛ̀geni ɓɛ rengà lɛ ɓɛɛ wey Yeesus, nsoò ɓi mɛ̀tɔɓ mɛ ɓɛ kikìghà nyi. Yoosɛɓ ànɛ̀n à ɓaghà ŋwaànɛ ɓi bàn ì Ɓɛ̀yudɛ̀n ìnɛ lɛ Arimate, à ki ɓoŋɓòŋgà kìlɔ̀ŋ ki Bɛ̀ll. "
    },
    {
        "numVerset": "LUK.23.52",
        "verset": "Fɔɔnnɛ à kɛ̀ngà kì lɔnì kìloŋ ki Yeesus rì Pilat. "
    },
    {
        "numVerset": "LUK.23.53",
        "verset": "À kɔ̀sìì kɔ ɓi kɔrɔs, à lɔkì kɔ rì aloyà, à nɔ̀ŋzì kɔ ɓi zɔ̀ŋ ìnɛ ì ɓaghà ǹsoɓɛn ɓi rìɓan, ì ki ɓa zɔ̀ŋ ìnɛ ì ɓaghà ɗi ɓɛ ka ɓom̀ ɓi mum miì abɛ̀y. "
    },
    {
        "numVerset": "LUK.23.54",
        "verset": "Ki ɓaghà ŋwosi jumɓa, di Saɓàt à ti lɛ a tumɛ̀n."
    },
    {
        "numVerset": "LUK.23.55",
        "verset": "Ɓɛ̀yiɓ ɓɔm̀ ɓɛ ɓɛ pɛsɛ̀ngày nɗaŋ ri Yeesus a Galile, ɓɛ kɛngà kì foŋì Yoosɛɓ, ɓɛ ghɛn zɔ̀ŋ, ɓɛ ki ghɛn yɛ̀ɛ ɓɛ nɔŋzìghà kìloŋ ki Yeesus miì ɓi ɗùm. "
    },
    {
        "numVerset": "LUK.23.56",
        "verset": "Fɔɔnnɛ ɓɛ sukà lɛ ɓɛɛ kɛǹ kì ɓùŋɛɛ lɛ rì mɔ̀ɔ rì tìrààre. Nni ɓɛ fɔɔsɛ̀ngà ŋwosi Saɓàt lɔŋ yɛ̀ɛ ɓìdɔ̀gsɛna ɓyɛɛ̀ kpaakpàà."
    },
    {
        "numVerset": "LUK.24.1",
        "verset": "Ŋwosi sɔnɗì sariwa, ɓɛ̀yiɓ ɓɛ kɛngà a zɔ̀ŋ rì mɔ̀ɔ mɛ ɓɛ pegsɛ̀ngà. "
    },
    {
        "numVerset": "LUK.24.2",
        "verset": "Fɔɔnnɛ ɓɛ tanɛ̀ngà lɛ, gɔ̀g ìnɛ ì ɓaghà ɓi ŋwɔm wu zɔ̀ŋ ì ti m̀ɓiŋziyɛn fìràɓ. "
    },
    {
        "numVerset": "LUK.24.3",
        "verset": "Nni ɓɛ ɗiŋìghà, wɔ̀lɛ ɓɛ̀ kɛɛ̀ ghɛn kiloŋ ki Kan Yeesus. "
    },
    {
        "numVerset": "LUK.24.4",
        "verset": "Yɛ̀ɛ ɗyomzɛ̀n ɗi ɓaghà di ɗyaa ɗim ɓɔ, nni ɓum ɓɛdɛŋ ɓɛɓɛɛ̀ ɓɛ resɛ̀ngà ɓɔ, rì ɓìlàà ɓi lònlomɛn. "
    },
    {
        "numVerset": "LUK.24.5",
        "verset": "Ìris wu ɓan ɓɔ, ɓɛ ruusàg mɛ̀su ɓi zi, wɔ̀lɛ ɓumɓɛ̀n ɓɛ tɔg ɓɔ lɛ: Ɓisuucɛ nnɛ ɓi kaakaa roànɛ à ti cem ɓi nyìinyìm à ɓìloŋ? "
    },
    {
        "numVerset": "LUK.24.6",
        "verset": "À yin fɛ, àa ghèmɓɛɛ; yitiina yɛ̀ɛ à kpaaghà mìni di à kaka a Galile. "
    },
    {
        "numVerset": "LUK.24.7",
        "verset": "À kpaakpààghà lɛ, ki ghɛɛ̀sɛɛ lɛ ɓɛɛ fa Man à mum rì ɓɛ̀kìì-kìbe, ɓɛ kpan nyi ɓi kɔrɔs, à ki ghèmɓɛn ɓi ŋwos a kìraa. "
    },
    {
        "numVerset": "LUK.24.8",
        "verset": "Nni ɓɛ yitìghà min ɓitòkì ɓi Yeesus."
    },
    {
        "numVerset": "LUK.24.9",
        "verset": "Fɔɔnnɛ ɓɛ pɛsɛ̀ngà min a zɔ̀ŋ ɓɛ kɛǹ kì kalii ɓiɓan ɓiǹ ɓìcèm rì ɓɛ̀yilàg ǹtɛ̀ɗ rì bog, ɓɛ kpaa girig ɓum ɓɛm̀bog ɓɛ̀sɛ̀ɛ̀ ɓɛ̀cèm. "
    },
    {
        "numVerset": "LUK.24.10",
        "verset": "Ɓɛ ɓaghà lɛ rì Marii Madelɛn, rì Zyaanɛ rì Marii a jɛɛ Zyag; ɓɛ̀yiɓ ɓɛm̀bog ɓɛ ɓɛ ɓaghà rì ɓɔ, ɓɛ ɓiìtìghà lɔŋ kikpaà ɓɛ̀kɛ̀nì-fìtom com kìfog. "
    },
    {
        "numVerset": "LUK.24.11",
        "verset": "Wɔ̀lɛ ɓɛ̀kɛ̀nì-fìtom ɓɛ ghɛngà lɛ ɓìɓan ɓiǹ ɓi ri ɓìdìmìdimi ɓi ɓiɓan, fɔɔnnɛ ɓɛ gherɛ̀ngà ɓi com ki ɓɛ̀yiɓ ɓɛǹ ɓɛ kpaaghà ɓɔ. "
    },
    {
        "numVerset": "LUK.24.12",
        "verset": "Kìɓan kifog Pyɛɛri à pɛ̀sɛ̀ngà, à kɛ̀n a zɔ̀ŋ rì mɛ̀ree, yɛ̀ɛ à tɛkà zɔ̀ŋ ɓi ɗùm, à ghɛn lɔŋ zyònà yi ɓilàà yɔrìyɔ ɓi zi. Fɔɔnnɛ à sugtìghày a mɛɛ di a kuukuùghràg kìɓan ki ki kilɛ̀ngà kiǹ."
    },
    {
        "numVerset": "LUK.24.13",
        "verset": "Nni ŋwos àǹcèm ànɛn, ɓɛ̀yilàg ɓɛɗɛŋ ɓɛɓɛɛ̀ ɓɛ kɛnkɛ̀ngà ɓi maa kìlɔ̀ŋ àdɛŋ ɗii lɛ Emayus; maa kìlɔ̀ŋ ànɛ à ɓaghà ɓɛ̀kilòmɛɛ̀tìrɛ̀ ǹtɛ̀ɗ rì bog ɓi rìpɛ̀sɛ̀n a Yorisalɛm. "
    },
    {
        "numVerset": "LUK.24.14",
        "verset": "Ɓɛ kuùkùrɛ̀ngà ɓi ɓìɓan ɓi ɓi kilɛ̀ngà ɓiǹ. "
    },
    {
        "numVerset": "LUK.24.15",
        "verset": "Yɛ̀ɛ ɓɛ kɛɛ̀ghkɛ̀ɛ̀ghrɛ̀ngà fɔlɔɔ di ɓɛɛ̀ nyoonyolɛ̀n, nni Yeesus à tyòŋdɛ̀ngà ɓɔ a nyoo, à kɛ̀ɛ̀zɛ̀n rì ɓɔ. "
    },
    {
        "numVerset": "LUK.24.16",
        "verset": "Kìɓan kifog, mis maa mɛ ɓaghà yɛ̀ɛ mɛ ri rì daa lɛ ɓɛ̀ kɛɛ̀ yiti nyi. "
    },
    {
        "numVerset": "LUK.24.17",
        "verset": "Nni à tɔkà ɓɔ lɛ: Kìɓan aɗi kɛɛ̀ki ɓi nyoonyolɛ̀n lɛ miì bee bimiɗ? Fɔɔnnɛ ɓɛ̀yilàg ɓɛǹ ɓɛ rɛlìghà, mɛ̀su maa ri bim, "
    },
    {
        "numVerset": "LUK.24.18",
        "verset": "kìbog ki ɓi ɓɔ ɗii lɛ Kileyopas ki ɓaàg nyi lɛ: Wɔ̀ yɛɛ ri nya kìbog ki mum ki a Yorisalɛm, ki ki yii ɓi kiɓan ki ki nkìlɛɛ wɔɔ ɓi mɛ̀ru mɛ? "
    },
    {
        "numVerset": "LUK.24.19",
        "verset": "Yeesus à tɔg ɓɔ lɛ: Kìɓan aɗi kɛɛ nkìlɛɛ wɔ̀ɔ̀? Fɔɔnnɛ ɓɛ ɓakà nyi lɛ: Kìɓan ki ki nkìi Yeesus ànɛ a Naazarɛt, ànɛ mɛ̀kìkìì mii rì ɓìtòkì ɓii, ɓi nɗèresii lɛ, à rì kìtèetèɗ ki ǹkpaŋzì-ɓìɓan ɓi mis mɛ Bɛ̀ll rì ɓi mis mɛ kilɔ̀ŋ kìcèm. "
    },
    {
        "numVerset": "LUK.24.20",
        "verset": "Ɓɛ̀pìrɛɛtìrɛ̀ ɓis ɓɛgwey rì ɓɛ̀làmì ɓis ɓɛ nkàɓi nyi rì gɔmìnà lɛ a reǹ lɛ ɓɛɛ wey nyi, ɓɛ ki kpan nyi ɓi kɔrɔs. "
    },
    {
        "numVerset": "LUK.24.21",
        "verset": "Ɓìsii nti rì dyàɓɛn lɛ, nnyɛɛ ɓiì ghɛɓsii Isirayɛl; nni rì gɛ ɓìɓan anɛ̀n bimiɗ, ɓɛ̀ŋwos ɓɛɛ ti lɛ ɓɛraa yɛ̀ɛ kìɓan kiǹ ki nkìlɛɛ. "
    },
    {
        "numVerset": "LUK.24.22",
        "verset": "Nni wɔ̀lɛ ɓɛ̀yiɓ ɓɛdɛŋ ɓɛ ɓi nɗaŋ wis ɓɛɛ ɓùùsii ɓìsi lɛ kɔɔ̀kɔɔ̀; lɛ ɓaa poni a zɔ̀ŋ sariwa lɛ ɓuɓ, "
    },
    {
        "numVerset": "LUK.24.23",
        "verset": "ɓɛ̀ kɛɛ̀ ghɛn kiloŋ kii ɓi zɔ̀ŋ nni ɓaa yùu ɓìsi kì kpaà lɛ ɓum ɓɛ titom ɓaa rèsɛɛ yì ɓɔ, ɓɛ ki kpaa ɓɔ lɛ, Yeesus à rì cem. "
    },
    {
        "numVerset": "LUK.24.24",
        "verset": "Ɓum ɓɛdɛŋ ɓɛ tyàa rì rì ɓɔ ɓaa kɛ̀ɛ a zɔ̀ŋ, ɓɛ tanɛ̀n lɛ ki ri yɛ̀ɛ ɓɛ̀yiɓ ɓaa kalii, kìɓan kifog kɛ̀ ɓɛɛ̀ ghɛn Yeesus nyimiɗ. "
    },
    {
        "numVerset": "LUK.24.25",
        "verset": "Fɔɔnnɛ Yeesus à kpaaghà min ɓɔ lɛ: Mìni ɓum ɓɛ kɛ̀ɛ̀ ɗyomzɛ̀n, ɓɛ mɛ̀rem mɛ ti mɛ̀ kɛɛ̀ fyaŋzi ki gherɛɛ ɓiɓan ɓi ɓɛ̀kpaŋzì-ɓìɓan ɓɛ kpaaghà, "
    },
    {
        "numVerset": "LUK.24.26",
        "verset": "ɓì yii ɓi lɛ Kiris à ghɛ̀ɛ̀sɛ̀ngà kì woògh mɛ̀tɔɓ fɔlɔɔ ɓi ɗi lɛ a ɗiŋi ɓi rìkem ɗii? "
    },
    {
        "numVerset": "LUK.24.27",
        "verset": "Nni à konàkà ɓɔ kì rèsii ɓiɓan ɓìcèm ɓi ɓi ɓaghà ɓì kànɛn ɓisu wìì, à tumɛ̀n ɓi ɓɛ̀kaàtà ɓɛ Moyis à kpaŋ ɓi ɓɛ ɓɛkpaŋzì-ɓìɓan ɓɛ̀cèm."
    },
    {
        "numVerset": "LUK.24.28",
        "verset": "Yɛ̀ɛ ɓɛ kpagà jàŋbog rì kìlɔ̀ŋ ki ɓɛ̀yilàg ɓɛǹ ɓɛ ɓaghà wɔɔ ɓiì kɛ̀nkɛni, Yeesus à kì lɔŋ yɛ̀ɛ a kɔ̀nkɔn lɛ a kɛɛ̀di beèbɛ̀y. "
    },
    {
        "numVerset": "LUK.24.29",
        "verset": "Wɔ̀lɛ ɓɛ̀yilàg ɓɛ siìrɛ̀n nyi rìtɔtɔ̀g lɛ: Ti rɔɓ fɛ, ŋwos aa màg ɓilɛ̀y, ìru wu ki yùu kì finì, fɔɔnnɛ à ɗiŋìghà ɓi naa lɛ a kɔri rì ɓɔ. "
    },
    {
        "numVerset": "LUK.24.30",
        "verset": "Nni yɛ̀ɛ à kɔ̀rìghà ɓi ɓìɗilàg ǹɗaŋ ri ɓɔ, fɔɔnnɛ à tekà bìrɛs, à fa Bɛ̀ll ɓìtògsɛ̀n, à ɓɛg yɔ̀ à fa ɓɔ. "
    },
    {
        "numVerset": "LUK.24.31",
        "verset": "Fɔlɔɔ nnɛ mis maa mɛ ŋwarɛ̀ngà min, ɓɛ yitì nyi, kìɓan kifog à silìghà ɓɔ ɓi mis. "
    },
    {
        "numVerset": "LUK.24.32",
        "verset": "Nni ɓɛ̀yilàg ɓɛǹ ɓɛ kpaaghà wɔɔ ɓɔ rì ɓɔ lɛ: Cààmɛ̀n ki àa tòtoogh rì ɓìsi ɓi bee, à tɛɛ̀tɛ̀ɛ̀zì ɓìsi ɓìɓan ɓi ɓi ri ɓì kànɛn, mɛ̀rem mis maa nyɛ̀ŋɗɛɛ ɓi mùm. "
    },
    {
        "numVerset": "LUK.24.33",
        "verset": "Nni ɓɛ ghaskà kì pɛ̀sɛɛ, ɓɛ sugtì a Yorisalɛm, ɓɛ tanɛ̀n ɓɛ̀yilàg ɓɛ ki ǹtɛ̀ɗ rì bog ɓɛ̀taŋzɛ̀n nɗaŋ ri ɓɛ̀reŋkàŋ ɓaa, "
    },
    {
        "numVerset": "LUK.24.34",
        "verset": "di ɓɛɛ̀ kpaakpaa lɛ, ki ri lɔŋ saaɗ lɛ Kan àa ghèmɓɛɛ, Simɔn àa ghɛɛ nyì. "
    },
    {
        "numVerset": "LUK.24.35",
        "verset": "Fɔɔnnɛ ɓɔɔ kpaaghà ɓɔ kìɓan ki kaa kìi ɓɔ ɓi bee inɛ a Emayus, rì yɛ̀ɛ ɓaa rèmii Yeesus di à mɛ ɓɛg bìrɛs."
    },
    {
        "numVerset": "LUK.24.36",
        "verset": "Yɛ̀ɛ ɓɛ kpaaghà fɔlɔɔ, nni Yeesus nyimiɗ a ghàskà kì rɛlii ɓi nyìinyìm wàà à kpaa ɓɔ lɛ: Fyòoog a ɓa rì mìni. "
    },
    {
        "numVerset": "LUK.24.37",
        "verset": "Nni ɓɛ̀yilàg ɓɛ risìghà ɓɛ tumɛ̀n rìnììghnìŋdɛ̀n lɛ ɓɛ fefèkà lɛ ɓɛ ghɛɛ ǹghay. "
    },
    {
        "numVerset": "LUK.24.38",
        "verset": "Kìɓan kifog Yeesus à tɔkà ɓɔ lɛ: Ɓisuucɛ nnɛ ɓì rì ɓɛ̀ɓùùsɛn, ɓì ki ɓa ti ri nywey ɓi nɗem? "
    },
    {
        "numVerset": "LUK.24.39",
        "verset": "Ghɛɛna lɛ rì ɓyàg ɓyɛm̀, rì mɛ̀kòò mɛm̀, mɛ̀ɛmiɗ yɛɛ ri lɛ, kòmina min mɛ, fɔɔnnɛ ɓi ghɛǹ lɛ, ǹghay waà ɓa ɓi ri nyoo, nsoò ɓìwoɓ fɛlɛ yɛ̀ɛ mɛ̀ ǹɗì rì ɓyɔ lɔŋ yɛ̀ɛ ɓi seesèè. "
    },
    {
        "numVerset": "LUK.24.40",
        "verset": "Nni yɛ̀ɛ Yeesus à kpaaghà fɔlɔɔ, nni à rèsìghà ɓɔ lɛ rì ɓyàg ɓii rì mɛ̀kòò mii. "
    },
    {
        "numVerset": "LUK.24.41",
        "verset": "Yɛ̀ɛ ɓɛ ɓaghà di ɓɛ ka gherɛn ɓi, kìɓan kifog ɓɛ wowòg kìnyàà, ɓɛ ki kuurag lɛɛ̀gwey, Yeesus à tɔkà ɓɔ lɛ: Ɓì yin fɛ rì com ki ɗiyɛn? "
    },
    {
        "numVerset": "LUK.24.42",
        "verset": "Nni ɓɛ faghà nyi kìden ki kizɛn ki tɔ̀nɛn. "
    },
    {
        "numVerset": "LUK.24.43",
        "verset": "Yeesus à teɗ kìzɛn kìn à ɗi kɔ ɓi mis maa."
    },
    {
        "numVerset": "LUK.24.44",
        "verset": "Nni à kpaaghà ɓɔ lɛ: Ɓì ghɛɛ kìɓan ki ǹkpaaghà mìni di ǹkaka rì mìni lɛ: Ki ghɛɛ̀sɛɛ lɛ ɓìɓan ɓìcèm ɓi ɓi ri ɓì kànɛn ɓisu wɛ̀m ɓi ɓɛ̀kaàtà ɓɛ Moyis rì ɓɛ ɓɛkpaŋzì-ɓìɓan, rì ɓi ɓɛ̀sam ɓyɛɛ kilɛn? "
    },
    {
        "numVerset": "LUK.24.45",
        "verset": "Fɔɔnnɛ Yeesus à nɛmgà min ɗyomzɛ̀n ɗyaa, lɛ ɓɛɛ wog ɓìɓan ɓi ɓi ri ɓì kànɛn ɓi kaàtà à Bɛ̀ll. "
    },
    {
        "numVerset": "LUK.24.46",
        "verset": "À ki kpaa ɓɔ lɛ: Ki ri kì kànɛn lɛ: Kiris à ghɛ̀ɛ̀sɛɛ kì woògh rìkɛŋ, à ghèmɓɛ̀n a ɓìloŋ ɓi ŋwos a kìraa. "
    },
    {
        "numVerset": "LUK.24.47",
        "verset": "Fɔlɔɔ nnɛ à tumɛ̀n a Yorisalɛm, à kpaŋ ɓi ɓìlɔ̀ŋ ɓìcèm ɓɛ ri ɓiì kpaakpaa kiɓan ki lɛ ɓum ɓɛɛ lɔɔ̀ghrɛn mɛ̀rem di Bɛ̀ll a cenɛn ɓìɓe ɓyaa ɓi ɗii ɗìì. "
    },
    {
        "numVerset": "LUK.24.48",
        "verset": "Ɓì rì ɓɛ̀wusìnɛ̀ɗ ɓɛ ɓi kìɓan kiǹ. "
    },
    {
        "numVerset": "LUK.24.49",
        "verset": "Fɔɔnnɛ ǹɗì ɓiì romìì com ki Tààta wɛ̀m à kàkà, kìɓan kifog ɓì ka ghɛ̀ɛ̀sɛɛ kì rɔ̀ɓi ɓi bàn ìnɛ à kpaŋ yɛ̀ɛ ɓì rì ɓìi terì ìtèɗ wu wu riì aɗyòò."
    },
    {
        "numVerset": "LUK.24.50",
        "verset": "Yeesus à kɛ̀ngà rì ɓɛ̀yilàg jàŋbog rì Bɛtanii, à nàm ɓyàg, à màŋ ɓɔ. "
    },
    {
        "numVerset": "LUK.24.51",
        "verset": "Nni cààmɛ̀n ki à màŋmàŋgà ɓɔ kìn, kɛɛ̀ki à ghasɛ̀ngà rì ɓɔ, à ɓɔg aɗyòò. "
    },
    {
        "numVerset": "LUK.24.52",
        "verset": "Ɓɛ̀yilàg ɓɛ ɓaghà ɓɛ mɛ kemzi nyi, fɔɔnnɛ ɓɛ sugtìghà a Yorisalɛm di ɓɛɛ̀ wowog kinyàà lɛɛ̀gwey. "
    },
    {
        "numVerset": "LUK.24.53",
        "verset": "Ɓɛ ɓaghà lɔŋ ɓi naà-Bɛ̀ll ɓyààmɛ̀n ɓìcèm, ɓɛ fafà Bɛ̀ll rìkem."
    }
]